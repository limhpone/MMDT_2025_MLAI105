[
  {
    "title": "သင်ရိုးမှား",
    "author": "ရွှေညာခိုင်စိုး",
    "language": "Burmese",
    "poem_lines": [
      "လူအချင်းချင်း ညှဉ်းပန်းနှိပ်စက်",
      "မညှာမတာ သတ်တာ ဖြတ်တာ",
      "ပြီးတော့ သေကြ ကြေကြတာ",
      "ဒါဟာ နေရာတစ်ခုအတွက် အတ္တသံသရာ။",
      "ဟိုမှာလေ သေနတ်ကြီးတွေ တကားကား",
      "ဒိုင်းလွှားကြီးတွေ တပြင်ပြင်",
      "တဖြည်းဖြည်းနဲ့ ယဉ်ရာကနေ ပိုလို့ရိုင်း",
      "ရိုင်းရာကနေ ပိုရက်စက်",
      "ရက်စက်ရာက ပိုကြမ်းကြုတ်",
      "ဒါကို အဟုတ်ကြီးလို့ထင်",
      "သမိုင်းလုပ်ပြီး သင်ကြရဦးမှာ .",
      "သင်ရိုးမှား"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 10
  },
  {
    "title": "ခမ်းနားတဲ့ပင်လယ်",
    "author": "ရွှေညာခိုင်စိုး",
    "language": "Burmese",
    "poem_lines": [
      "ကျွန်တော်ကား သားကြီးသြရသ",
      "ဘဝကို ကဗျာနဲ့ ရွေ့လျား",
      "အမေ့နား ပြန်မကပ်",
      "ဝေးရပ်နေ လူစိမ်းကားကြီး",
      "အထီးကျန် အမေအိုဆီ",
      "ငွေလိုပြီဆိုမှ ပြန်တတ်တယ်။",
      "သားအလတ်လူ သူကတော့",
      "အိမ်ထောင်သည် မြေးငယ်တွေ မြေးငယ်တွေ",
      "အမေအို ထိန်းဖို့အတွက်",
      "စက်နဲ့လှည့်ထုတ်သလိုမွေး",
      "သားကမွေး အဘွားကကျွေးပေါ့။",
      "သမီးနို့ညှာ",
      "ကိုယ့်ဘာသာအိမ်ထောင်ပြု",
      "အခုတော့ အမေ့အိမ်ပြန်ကပ်လို့",
      "ကိုယ့်ဇာတ်ကို ကိုယ်မနိုင်",
      "အမေက ဒိုင်ခံကျွေး",
      "အေးဓားပြ သမီးလေ။",
      "သားထွေးက တစ်ဘာသာ",
      "ရွာလာရင်အမေ့ထံညှဉ်း",
      "ဈေးရင်းဖို့ ရွှေပေါင်",
      "ရွှေ့ပြောင်တော့ မြေရောင်း",
      "အကောင်းမြင် အမေ့ဝါဒ",
      "တစ်ခါမှ မြစူခဲ့။",
      "လောကဓံတရား ခါးစည်းခံ",
      "မညည်းတတ် ကြီးလတ်ငယ်",
      "ဆိုးချင်ဆိုး ဆိုးဘယ်လို့",
      "သူ မထင် ဖြူစင်တဲ့",
      "ပင်လယ်ဟာ ဘယ်ခါမှ",
      "ခန်းမသွား တခမ်းတနား",
      "စီးနေဆဲ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 11
  },
  {
    "title": "ကောက်ကျစ်တဲ့အငြိုး အဘိုးမှသည် မြေးထိတိုင်",
    "author": "ရွှေညာခိုင်စိုး",
    "language": "Burmese",
    "poem_lines": [
      "မပတ်သက်ချင်တာနဲ့",
      "ခပ်ခွာခွာနေကာမှ နေမရ",
      "လိပ်ပြာနိုး အဘိုးမှ မြေးထိတိုင်",
      "ထိုင်ငေးထိုင်တွေးရင်းက",
      "ကဗျာတစ်ပုဒ် စလိုက်ရတယ်..။",
      "ရူးနေလားကွာ သူ့အထက်မှာ",
      "ဘာမှမရှိ ကမ္ဘာကသိနေလျှက်",
      "သမိုင်းမျက်ခြည်ဖြတ်ချင်ကြ။",
      "ကျောင်းတွေမှာ ရုံးတွေမှာ",
      "သူ့ပုံလွှာတွေခွာချ",
      "သည်းခြေအိတ်က ဖယ်ထုတ်ကြ",
      "အင်္ဂါနာမ်တွေ အစားထိုးကြ။",
      "နတ်မောက်ဆိုငြိုငြင်",
      "“အောင်”ပါရင်ဖမ်း",
      "“ဆန်း”ပါရင်ခွင့်မရ",
      "အကျည်းတန်အကျင့်နဲ့ အမှောင်ချ။",
      "ကိုင်း ဘာမှမတွေးနဲ့",
      "မှိုင်းဆရာရေးတဲ့ “ရွှေလရောင်ဘွဲ့” လေးချိုး",
      "သင်ရိုးမှာပါလျက်နဲ့တောင်",
      "“အောင်ဆန်း”ပါလို့ မသင်ရဲကြ",
      "အမှန်ခါး အမှားစံခေတ်မှာ",
      "ကောက်ကျစ်တဲ့အငြိုး",
      "အဖိုးမှ မြေးထိတိုင်အောင်ပ။ ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 13
  },
  {
    "title": "ဆံပင်ရှည်ရှည် ကဗျာတွေ",
    "author": "ရွှေညာခိုင်စိုး",
    "language": "Burmese",
    "poem_lines": [
      "သူ့ကို ချစ်ရင် ဆံပင်ရှည်ညှပ်, သပ်ရပ်အောင်နေ” .. တဲ့",
      "အချစ်ရဲ့ စကား နားမထောင်တာ ခွင့်လွှတ်ပါ။",
      "အချစ်ရယ် ဆံပင်တိုတိုနဲ့ ထင်သလိုမဖြစ်တာတွေ",
      "အသင်္ချာ အသေင်္ချေပေါ့။",
      "အချစ်ရေ - - -",
      "ဆံပင်ရှည်တာ အသာထား",
      "စာများများဖတ်",
      "နိုင်ငံတကာတံခါးချပ်တွေ လုပ်ကြည့်",
      "ကိုလံဗတ်(စ်) ရှိတယ်, တော်စတွိုင်း ရှိတယ်",
      "အယ်ဒီဆင် ရှိတယ်, ဒါဝင် ရှိတယ်",
      "ဒါဗင်ချီ ရှိတယ်, ဗင်ဟယ်လင် ရှိတယ်",
      "ဂျွန်လင်နွန် ရှိတယ်",
      "ကဲ- သူတို့တစ်တွေ ဆံပင်ရှည်ရှည် ကဗျာတွေပေါ့ကွယ်။",
      "အချစ်ရေ - - -",
      "ငါ့ဆံပင်တွေ လွတ်လပ်စွာ ရှည်---ရှည်ပါစေ",
      "မကြောက်နဲ့ ဆံပင်ရှည်အောက်က ဦးနှောက်နဲ့နှလုံးသား",
      "ကမ္ဘာမြေအတွက် အကောင်းဆုံးလက်ဆောင်ထားခဲ့မယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 15
  },
  {
    "title": "အမေ",
    "author": "စောဝေ",
    "language": "Burmese",
    "poem_lines": [
      "ချောင်းသံတွေကြားက",
      "ကျောင်းမှန်မှန်သွား",
      "သားတဲ့",
      "တစ်သက်စာအား",
      "အမေထားလို့သွား။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 17
  },
  {
    "title": "အရုဏ်ကမ္ဘာမှာ",
    "author": "စောဝေ",
    "language": "Burmese",
    "poem_lines": [
      "ရန်သူတို့ . . .",
      "ကောင်းကင်မှာ ကမ္ပည်းတင်ချင်တယ်ဆိုရင်",
      "အမြင့်မြတ်ဆုံး စင်ကြယ်နေမှ",
      "ရန်သူတို့. . .",
      "မြေပြင်မှာ ကမ္ပည်းတင်ချင်တယ်ဆိုရင်",
      "အရိုးသားဆုံး ဖြူစင်နေမှ ။",
      "မိတ်ဆွေတို့ . . .",
      "သူရဲကောင်းဆိုတာ အကြောင်းမဲ့ အသက်စွန့်ဖို့ချည်း မဟုတ်ဘူး",
      "လိုအပ်တဲ့အခါ လိမ်လိမ်မာမာလေး လက်နက်ချတတ်ဖို့လိုတယ်",
      "ချစ်သူတို့ . . -",
      "အိပ်မက်မှာ တိတ်ဆိတ်မနေကြနဲ့",
      "အကျယ်လောင်ဆုံးရဲရင့်ကြ",
      "ဒီမိုကရေစီဆိုတာ အာဏာရူးတွေအတွက်",
      "နွေခေါင်ခေါင်မှာဝတ်ရတဲ့ အနွေးထည်",
      "လက်နက်ရှိလို့ လက်ခုပ်သံရတာ",
      "အောင်မြင်မှုစင်စစ်မဟုတ်ဘူး",
      "လက်နက်ရှိသူတွေက လက်နက်မဲ့လူသားအားလုံးကို",
      "ထွေးဖက်ထားနိုင်တာ အောင်မြင်မှု စင်စစ်ဖြစ်တယ်",
      "အမုန်းတွေကို အခုချက်ချင်း မီးသင်္ဂြိုဟ်ပင်ကြ",
      "မေတ္တာတရားသာ ပစ္စုပ္ပန်နဲ့ အနာဂတ်အတွက်အားဖြစ်မှာ",
      "အရုဏ်ကမ္ဘာမှာ လွတ်လပ်ငြိမ်းချမ်း တရားမျှတတဲ့ မြန်မာ",
      "လွတ်လပ်ငြိမ်းချမ်း တရားမျှတတဲ့ မြန်မာ",
      "အရုဏ်ကမ္ဘာမှာ ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 18
  },
  {
    "title": "ရာသီ",
    "author": "စောဝေ",
    "language": "Burmese",
    "poem_lines": [
      "စိတ်ကို စိတ်နဲ့ဆေးဖို့",
      "နှင်းတွေစွေခဲ့ ဆောင်းဟာ သတိရခြင်းနဲ့ နစ်ကျွံ",
      "နှင်း ဆောင်းကို သယ်မလာပါနဲ့။",
      "နွေကူးတဲ့အခါ အတိတ်ပြတင်းတွေပွင့်လို့",
      "ညို့ ညို့ ညို ရင် ရင်ဟာ",
      "လောင်ကျွမ်းခြင်းအဖော်နဲ့ စွတ်စွတ်စိုနေအောင်",
      "အလွမ်းကရွာလို့",
      "အချိန်တိုင်း စိုးမိုးနိုင်တဲ့ ချစ်ရသူ",
      "ရာသီဆိုတာ တစ်နေရာစီလား ?",
      "အတိတ် သတိရခြင်းမုန်တိုင်းတွေကို",
      "တို့ ရင်နှစ်စင်းနဲ့ ပစ်ခွင်းကြရအောင်",
      "ကံကြမ္မာဆိုတာ ချစ်ခြင်းမှာ",
      "အမှုန်လေးတစ်မှုန်လောက်တောင်",
      "အရာမရောက်စေရ။ ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 20
  },
  {
    "title": "ရှေ့ကိုဆက်သွားမယ်ဆိုရင်",
    "author": "သျှိသူအောင်",
    "language": "Burmese",
    "poem_lines": [
      "တစ်ဝက်တစ်ပျက် အရည်ပျော်လက်စ",
      "ကားသံတအိအိ အကြွင်းအကျန်ဟာ တင်းခံထားတဲ့",
      "မိုးရာသီ နောက်ဆုံးနေ့ပါ။",
      "အားငယ်စိတ်နဲ့ ဖူးဖူးမှုတ်ထားရတဲ့",
      "ဥတုများမှာ မပြောချင်တာပဲရှိမယ်၊",
      "မပြောတတ်တာမရှိဘူး",
      "ထူးမခြားနား ကိုယ့်အချိုးအစားမှာ",
      "အလေအလွင့် အရောအနှောများတယ်။",
      "အိပ်မက်တယ်။ နေ့ညပြောင်းလဲတယ်",
      "ခံစားချက် အဓိပ္ပာယ်တွေ မထူးခြားဘူး",
      "စိတ်တခိုစာ မေ့မေ့မောမော",
      "ချော့သိပ်ခဲ့တဲ့ အရိပ်ထဲမှာ နေလည်းပူ",
      "ဖုန်လည်းထ အနှစ်နှစ် အလလ စွေဆဲ",
      "ကိုယ်မသိသေးတဲ့ အချက်အလက်တွေလည်း ရှိပေါ့။",
      "နေပူသလောက် ရေမဆူဘူး",
      "မိုးရွာသလောက်",
      "စိမ့်စမ်းရိပ်ထဲ သွက်လက်သွေးပူ",
      "အပျင်းထူနာရီလက်တံများဖြင့်",
      "ငါတို့လေးလံကြ",
      "ကိုယ့်အကြောင်းမြစ်တွေ ဆန္ဒအတိုင်းစီးမြဲ",
      "တို့များ ယိုင်နဲ့ချည့်နဲ့",
      "ဒါပေမဲ့ ဆက်သွားကြ",
      "ခမ်းနားဆုံး ခေတ်ကြီးက",
      "အမောအပမ်းမရှိဘူး။",
      "နေ့စဉ် ကိုယ်သုံးဆောင်တဲ့ အာဟာရ",
      "ကိုယ်ရွေးချယ်တဲ့ ဗီတာမင်ကို သိသင့်တယ်",
      "မလိုအပ်တဲ့အကြောင်းမှာ မလိုမဖြစ်",
      "မေးခွန်းထဲ အဖြေပါပြီးသား",
      "ကိုယ့်ရင်ကို ဖွင့်ကြည့်",
      "မသိလိုက်ဘူးလား။",
      "အိမ်ပြန်လမ်း ကိုယ့်ကမ္ဘာဟာ ဖော်ရွေမှန်းသိတယ်",
      "မျက်ရည်မခန်း ပါးပြင်စမ်းတို့စီးမြဲ",
      "ထို့နောက် - - -",
      "ရိုးသားမှုဟာ ဓားတုံးတစ်လက်မှန်း သိခဲ့",
      "ကိုယ့်ခရီးဟာ ဆို့ပိတ်ယာဉ်ကြောမှန်း သိခဲ့",
      "ဆက်လက်ခြေဆန့်လေသော နေ့များမှာ",
      "လမ်းရွေး မှားတတ်ပေမယ့် လမ်းမှား မရွေးမိဖို့သာ"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 22
  },
  {
    "title": "ငြိမ်းချမ်းသော",
    "author": "သျှိသူအောင်",
    "language": "Burmese",
    "poem_lines": [
      "အခက်အခဲတွေကျော်ဖြတ်ပြီးမှ အလွယ်လမ်းကိုသို့",
      "ချောမွေ့မှုဆိုတာကလည်း အခက်အခဲကို ရွေဖော်ထိုးခဲ့ရတာပဲ",
      "နက်ရှိုင်းမှန်းသိလေ မပေါ့ဆလေ",
      "တိတ်ဆိတ်မှုတွေထဲမှာပဲ ဆူပွက်နေတဲ့ အသံတွေရှိနေ",
      "လေညင်းကို လေပြင်းက နိုင်ထက်စီးနင်းပြု",
      "အတုယူတယ်ဆိုတာ အစစ်ကိုရတာ မဟုတ်ပါဘူး။",
      "ငြိမ်းငြိမ်းချမ်းချမ်းနေတတ်ဖို့ဆို ကိုယ်တိုင်ငြိမ်းချမ်းဖို့ လိုအပ်ပါတယ်။",
      "အပြင်စိတ်ငြိမ်းဖို့ အတွင်းစိတ်လည်း ငြိမ်းရလိမ့်မယ်",
      "ကျွက်ကျွက်ညံနေတဲ့စိတ်",
      "ကိုယ့်ဓာတ်ခံနဲ့ကိုယ်နဲ့တောင် မတည့်တဲ့စိတ်",
      "ကိုယ့်ကိုယ်ကို ဘာမှန်းမသိတဲ့စိတ်",
      "သိသိကြီးနဲ့ တပင်ကောက်ကွေ့ပစ်တဲ့စိတ်",
      "မဖြစ်နိုင်လည်းဘဲ အရာရာကို လွှမ်းမိုးချင်တဲ့စိတ်",
      "ပင်ကိုမရှိဘဲ နေရာတကာအောင်မြင်ချင်တဲ့စိတ်",
      "တိတ်တိတ်ကလေးပဲဖြစ်ဖြစ် ပေါ်ပေါ်ထင်ထင်ပဲဖြစ်ဖြစ်",
      "ကိုယ့်ကို ပွတ်သပ်ရစ်တွယ်လာပြီဆို",
      "အလိုလို ငြိမ်းချမ်းမှု ပျက်သုဉ်းတော့တာပါပဲ။",
      "ဘယ်သူမဆို ကိုယ့်ကိုယ်ကိုယ် သိဖို့လိုအပ်သလို",
      "ကိုယ့်ကိုယ်ကိုယ် မညှာမတာ ဝေဖန်တတ်ဖို့လည်း လိုအပ်ပါတယ်။",
      "အရာရာတိုင်းကို ငွေကြေး၊ ရိက္ခာ၊ အာဏာ၊ လက်နက်၊ ပဉ္စလက်နဲ့",
      "ချဉ်းကပ်လို့မရဘူးဆိုတာလည်း အမှန်တရား",
      "ဆန္ဒမပါဘဲ ဘယ်သူ့ကိုမှ အချိုသတ်လို့မရတာနိုင်လည်း အမှန်တရား",
      "ငြိမ်းချမ်းရေးတရားဆိုတာ အိပ်မက်ချင်းတောင်မှ",
      "ခြားနားလို့မရတဲ့ မုဒိတာစိတ်ထားပါပဲလေ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 24
  },
  {
    "title": "ကိုယ့်ဆီဦးတည်၍ ချိုးကွေ့သွားသော နှုတ်ခမ်းလေးအကြောင်း",
    "author": "သျှိသူအောင်",
    "language": "Burmese",
    "poem_lines": [
      "သူမဟာ အရပ်လေးမျက်နှာသာမက အရပ်ရှစ်မျက်နှာပြည့်အောင် အဲဒီ နှုတ်ခမ်းလေးနဲ့ ထောင်ချောက်ဆင်ထားတယ်။",
      "ခြေသံတွေ တရှပ်ရှပ်ကြားတဲ့အခါတိုင်း အဝေးပြေးခြေရင်းများစွာကို တုံ့ဆိုင်းအောင် အဲဒီနတ်ခင်းလေးကို လှိုင်းထောင်ဆောင်စေခဲ့တယ်။",
      "အဲဒီနှုတ်ခမ်းလေးဟာ သူမအတွက်တော့ လှပသိမ်မွေ့တဲ့ ကျော့ကွင်းတစ်ခုဖြစ်နေသလို ရက်စက်မွှေးပျံ့လွန်းလှတဲ့ ပန်းလေးတစ်ပွင့်လည်း ဖြစ်နေပြန်ရဲ့။",
      "သူမအတွက်တော့ အဲဒီနှုတ်ခမ်းလေးဟာ အလိုရှိရာ ခိုင်းစေနိုင်တဲ့ ပဉ္စလက်နှင်တံတစ်ခုဖြစ်ပြီး ရင်ခုန်သံတွေကို လှိုင်းထန်စေနိုင်တဲ့ မုန်တိုင်းတစ်ခုလိုလည်း ဖြစ်စေခဲ့ပေါ့။",
      "ချိုမြိန်မှုတွေဟာ သူမရဲ့ ဆွဲဆောင်မှုအရှိဆုံးအရာဖြစ်ပြီး",
      "ခါးသီးမှုတွေဟာ သူမရဲ့ တွန်းကန်မှု အလှဆုံး လက်နက်ဗန်းတစ်ခု ဖြစ်နေခဲ့တယ်။",
      "သူမကို ဘယ်တော့မှ မရှာဖွေပါနဲ့",
      "အဲဒီ နှုတ်ခမ်းလေးရဲ့ နောက်မှာ သူမ ရှိမနေပါဘူး။",
      "သူမကို စိတ်ကူးမယဉ်ပါနဲ့",
      "ရဲရင့်နှုတ်ခမ်းလေးရဲ့ ညှို့ငင်မှုမှာ သူမ ရှိမနေပါဘူး။",
      "သွားရင်းလာရင်း အမှတ်မထင်",
      "နှုတ်ခမ်းလေးတစ်ပွင့်ကို သင်တွေ့မိတဲ့အခါ",
      "ထိတ်လန့်တုန်လှုပ်မသွားပါနဲ့",
      "စေခိုင်းတဲ့အတိုင်း လုပ်ဆောင်ပါ",
      "ခေါ်ဆောင်ရာအတိုင်း လိုက်လျောပါ",
      "တဒင်္ဂပြီးပြည့်စုံမှုဟာ",
      "စိတ်ချပါ . . .",
      "သင့်တစ်ကိုယ်လုံးပေါ်ကို တရွရွတက်လာမှာ။",
      "ဒါဟာ သင့်ဆီ ဦးတည်",
      "နူးညံ့တဲ့ ရနံ့",
      "အစွဲအလမ်းမထားပါနဲ့---",
      "ရင်ခုန်သံကို ဘရိတ်နင်းထားပါ",
      "သံယောဇဉ်ကို စက်ပိတ်ထားလိုက်ပါ...",
      "အသက်အောင့်ထားပါ",
      "သင့်ပြီးပြည့်စုံမှုကို လှိုက်လှိုက်လှဲလှဲသယ်ဆောင်ကာ",
      "အခြားပစ်မှတ်တစ်ခုဆီ ချိုးကွေ့သွားမှာ"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 26
  },
  {
    "title": "ဓာတ်ပုံ",
    "author": "ကိုစိမ်း",
    "language": "Burmese",
    "poem_lines": [
      "ဘဝက နှစ် (၄၀) ကျော်",
      "ရိုက်ကူးလာခဲ့တောင်မှ",
      "ဖိုးကပ်(စ်) မပြတ်ချင်ဘူး",
      "ကြိုးစားခဲ့သမျှ ကံကြမ္မာ",
      "တယ်လီရှော့(ခ်)က ဝါးဝါးပစ်လိုက်တယ်",
      "ဘယ်လို ရှေ့ဆက်ရမယ်",
      "ခရီးသွားလမ်းညွန်မှပါမလာခဲ့",
      "ဘာကို ရွေးချယ်ရမယ်",
      "စူပါမားကက်ထဲမှာမရှိ ..",
      "ဘာအတွက် ယုံကြည်ရမယ်",
      "ဒစ်ရှင်နရီထဲ ထည့်မထား",
      "ပစ္စုပ္ပန် အဝေးမှုန်လမ်းဟာ",
      "အစိမ်းလတ်လတ်",
      "အစိမ်းလိုက် ဆက်ဆံလိုက်တိုင်း",
      "အခြောက်တိုက် ပစ်ပယ်ခံရ...",
      "အဖြူထည် ပုံအောလိုက်တိုင်း",
      "အစွန်းအထင်းတွေ လျှော်ဖွပ်မရ---",
      "အလိုက်သင့် ရွေးချယ်လိုက်တော့",
      "အကြွေးတွေ ဆပ်မကုန်နိုင်ခဲ့- - -",
      "ဒီသံသရာ ထရိုင်ပေါ့ ပေါ်",
      "လိုက်မှ",
      "ဘဝဇာတ်ဆရာ အိပ်(က်စ်)ပိုးရှား",
      "လွဲနေရဲ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 29
  },
  {
    "title": "ခေတ်ပေါ်ကဗျာအကြောင်း",
    "author": "ကိုစိမ်း",
    "language": "Burmese",
    "poem_lines": [
      "ကျနော့အဘ က",
      "ဂန္ထဝင်ကဗျာဆရာကြီး ၁ ဦးပါ",
      "သူ့မျက်လုံးတွေ ကွယ်ခဲ့တာ ကြာပေါ့။",
      "၁ နေ့ ကျနော်တို့ခေတ် ကဗျာ ၁ ပုဒ်လောက်",
      "ဖတ်ပြဖို့ပြောတယ်. . .",
      "ဟုတ်ကဲ့ပါ အဘ နားထောင်ပါ",
      "ကဗျာခေါင်းစဉ်က “သီချင်း” --",
      "ပထမ ၁ ပိုဒ်",
      "အဲဒီစပါးခင်း (နောက် ၁ ကြောင်း)",
      "တလင်းပြင်ပြင်ဖြစ်မှ (နောက် ၁ ကြောင်း)",
      "ငါက မြေဆီမြေလေး ရမိရုံပါကွယ်",
      "အဲဒီမှာ အစက် ၁ စက်နဲ့ ပုဒ် ၂ ချောင်းချတယ်။",
      "နောက် ဒုတိယ ၁ ပိုဒ်",
      "ဘယ်လောက် နောက်ကျခဲ့သလဲ (နောက် ၁ ကြောင်း)",
      "ဘယ်လို မသိချင်ယောင်ဆောင်ရမလဲ (နောက် ၁ ကြောင်း)",
      "ငါ့မြေလွတ် မြေရိုင်းလေးရယ်",
      "အဲဒီမှာ အစက် ၁ စက်နဲ့ ပုဒ် ၂ ချောင်းချတယ်။",
      "နောက်ဆုံးအပိုဒ်ပါ",
      "ဖုံးဖုံးဖိဖိ မလုံမလဲရယ် (နောက် ၁ ကြောင်း)",
      "ထိုက်ထိုက်တန်တန် နောင်တတွေရယ်နဲ့",
      "အဲဒီမှာ အစက် ၂ စက်နဲ့ ပုဒ် ၂ ချောင်း ၂ ခါ ချတယ်။",
      "အောက်ဆုံး ညာဘက်ထောင့်မှာ",
      "ကိုစောနန္ဒာ ကွင်းစကွင်းပိတ် ကျောင်းကုန်း တဲ့။",
      "အဘရဲ့ ဘယ်ဘက်မျက်လုံးထောင့်မှာ",
      "အပြာရောင် မျက်ရည် ၁ စက်နဲ့",
      "ခပ်ယဲ့ယဲ့အပြုံး ၁ ခုနဲ့။",
      "ကျနော့အဘ က",
      "ဂန္ထဝင်ကဗျာဆရာကြီး ၁ ဦးပါ",
      "သူ့ပျက်လုံးတွေ ကွယ်ခဲ့တာ ကြာပေါ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 30
  },
  {
    "title": "ရင်ဘတ်ထဲက မြို့ကလေး",
    "author": "ကိုစိမ်း",
    "language": "Burmese",
    "poem_lines": [
      "လိပ်ပြာဆိုလည်း လိပ်ပြာအလျောက်",
      "ကြိုးကြာဆိုလည်း ကြိုးကြာအလျောက်",
      "အတောင်မညောင်းသရွေ့",
      "ပျံသန်းရမယ့်ကာလထဲ",
      "ဘဝဆိုတာ ဘာလဲ",
      "လောကဆိုတာ ဘာလဲ",
      "မေးခွန်းတွေရဲ့ နောက်မှာ",
      "အဖြေတွေက ရှိပြီး ပါပြီးသား။",
      "ကိုယ်မကျူးလွန်ခဲ့တဲ့ အမှားအတွက်",
      "နောင်တရစရာမလို သိပ်ကိုသေချာခဲ့တယ် . . .",
      "သိဒ္ဓတ္ထဟာ “အမှန်တရားအတွက် အဖော်မလိုအပ်ဘူး” လို့",
      "လောကကို ပထမဆုံး စိန်ခေါ်ရဲတဲ့",
      "ရဲရင့်သူ ယောက်ျားမြတ်အဖြစ်",
      "သမိုင်းတွင်ရစ်တယ်။",
      "အဲဒါပါပဲ---",
      "ဘဝနဲ့ လောကအပေါ်",
      "လိပ်ပြာသန့်သန့် နေထိုင်ခဲ့သူတွေအတွက်",
      "သူတို့ ဖြတ်သန်းရမယ့် တောက်ပတဲ့ အနာဂတ်ဆိုတာရှိမြဲ။",
      "ဘယ်သောခါမှ လောကကြီးကို မဆဲရေးချင်ပါ",
      "သူ့သဘောသူဆောင်နေတဲ့ လောကသဘာဝမှာ",
      "ကိုယ့်သဘောကိုယ်ဆောင်ခွင့်အတွက်",
      "ငါတို့က ပြက္ခဒိန် ဘယ်နှချပ်",
      "အလျှော်အစား ထပ်ရဦးမလဲ။",
      "ကိုယ်ပိုင် ဂီတတေးသွား ၁ ခုကိုတောင်",
      "မဆိုညည်းဖြစ်ခဲ့တာ၊ မေ့လျော့နေခဲ့တာ ကြာပါပြီ။",
      "အခု ဒီရင်ကွဲမြစ်ကို မြင်မှ - - -",
      "ဒီကဖေး ဆိုင်ကလေးတွေကို မြင်မှ...",
      "ရင်ခွင်မှာ အားအင် အသစ်၊ ယုံကြည်မှု အသစ်၊",
      "တေးသွားတွေက အသစ်၊ ငါချစ်တဲ့ မြို့ကလေး",
      "ကြည်လင်စေ။ ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 32
  },
  {
    "title": "၁ ကိုယ်တော် ၃ ရာသီ",
    "author": "ကိုစိမ်း",
    "language": "Burmese",
    "poem_lines": [
      "ပွေ့ပွေ့ဖက်ဖက် မနမ်းမိလိုက်တာ ၁ ချက်နဲ့တင်",
      "ညို့မှိုင်းတောအုပ်တွေ တဖြုန်းဖြုန်းကြွေပြ",
      "အဲဒီမှာ ငါက “မိုးဦး”တဲ့လား။",
      "မှေးစင်းနေတဲ့ မျက်ဝန်းတွေ ပင့်မကြည့်မိလိုက်လို့",
      "ဝေဝေဝါးဝါး နှင်းဝတ်မှုန်တွေကြားမှာ",
      "အသည်းတဆတ်ဆတ် တုန်ခဲ့ရပေါ့",
      "အဲဒီမှာ ငါက “နေခြည်တဲ့လား။",
      "သက်ပြင်းခပ်မျှင်းမျှင်းလေး မချမိတာနဲ့ပဲ",
      "ခြစ်ခြစ်တောက်လောင်ကျွမ်းခဲ့ရသတဲ့",
      "အဲဒီမှာ ငါက “လေညှင်း”တဲ့လား။",
      "ပါးပြင်တွေကို ဖဲ့ဖဲ့ယူတတ်လွန်းလို့",
      "ဘဝမြစ်ပြင်မှာ သောင်ထွန်းခဲ့ရသတဲ့",
      "ခုတော့ ကမ်းပါးက ငါ့ကို အပြစ်တင်တော့တာပဲ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 34
  },
  {
    "title": "ကြိုးညှိတေး",
    "author": "လင်းထိပ်သျှင်",
    "language": "Burmese",
    "poem_lines": [
      "စခဲ့တယ်။ လဲကျခဲ့တယ်။",
      "ကုန်းထခဲ့တယ်။ ပြန်စခဲ့တယ်။",
      "ပြန်လဲကျခဲ့တယ်။ ပြန်ကုန်းထခဲ့တယ်။",
      "ရေဒီယိုလေးတစ်လုံးထဲ",
      "အသိဉာဏ်တွေ လျှပ်စီးလှိုင်းတစ်ဖြစ်လဲထိုးချိတ်ပြီး",
      "လူဖြစ် ကြီးပြင်းလာခဲ့ရသူ ကျွန်တော်ရယ်",
      "အသစ်အဆန်း နည်းပညာကွန်ရက်များနဲ့",
      "ရာစုသစ်ကမ္ဘာ့ရွာကြီးထဲ",
      "အသိဉာဏ်တွေ ဒစ်ဂျစ်တယ်ပုံရိပ်လှိုင်းတစ်ဖြစ်လဲထိုးချိတ်ပြီး",
      "လူဖြစ် ကြီးပြင်းလာတဲ့ လူငယ်လေးရယ်",
      "ဆယ်ပြီးရင်း ပြန်ဆယ်နေကြရင်း",
      "ပိုနေတဲ့ အရာလည်း ဖြစ်လို့နေ",
      "လိုနေတဲ့ အရာလည်း ဖြစ်လို့နေ",
      "ဝေခဲ့တယ်။ ကြွေခဲ့တယ်။",
      "ပြောင်းခဲ့တယ်။ ဟောင်းခဲ့တယ်။",
      "ရွေ့ခဲ့တယ်။ ကွေ့ခဲ့တယ်။",
      "အစာမဟုတ်တဲ့ အနာများထဲ",
      "တမေ့တမောကြီး ခရီးက ဆုံးခန်းမတိုင်",
      "ဆုပ်ကိုင်မိသမျှ စိတ်မှာငြိနေတဲ့",
      "စွန်လွှတ်သူတို့တေး",
      "ကြိုးပြတ်အောင် ဖြတ်နိုင်သူသာ စားစတမ်းလား",
      "နှစ်ရှည်ကြာ ပစ်ချထားခဲ့တဲ့",
      "မြေကမ္ဘာဆန်ချင်သူ စိတ်ထားတွေ",
      "ကောင်းကင်ဆန်ချင်သူ အလှည့်စားထဲမှာ",
      "ရင်တွင်းဒဏ်ရာ ဖြစ်ခဲ့ရတယ်။",
      "အရှုံးဇာတ် မျိုးဆက် ထပ်မသတ်ချင်တော့တယ်။",
      "အမုန်းရပ် အပြုံးထပ် အဆုံးသတ်ချင်တော့တယ်။",
      "ငါတို့ ဘဝဇာတ် ထပ်ခါထပ်ခါ",
      "ပြန်ဇာတ်မနာချင်တော့တယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 36
  },
  {
    "title": "၂ဝ၁၅ ခုနှစ်၊ နိုဝင်ဘာ",
    "author": "လင်းထိပ်သျှင်",
    "language": "Burmese",
    "poem_lines": [
      "ပွဲမစခင်ကတည်းက ဇာတ်တိုက်ထားပြီးသားပါ။",
      "တရားတာလား၊ မတရားတာလား",
      "ဆင်ခြေစကားများထဲ ကျွံကျနေတယ်။",
      "ရှေးအစဉ်အလာအတိုင်းပဲ ဆိုရမယ်။",
      "နောက်ကွယ်က လက်မည်းကြီးက အစွယ်ကြီးလှတယ်။",
      "သမိုင်းတင်ကျန်သလား၊ ဂန္ထဝင်တွင်ကျန်သလား",
      "သူရဲရထားတစ်စင်းလို ခေတ်ထဲ",
      "အရိပ်တွေ ထခုန်နေတယ်။",
      "ကျည်ဆန်အစား ပန်းများတစ်ဖြစ်လဲ ပွင့်စေချင်သတဲ့။",
      "လူ့ငရဲခန်းဟာ ကြမ်းသည်ထက် ပိုကြမ်းတမ်းနေတယ်။",
      "ဆန်တက်နေကျ စိတ်ရှုခင်းတွေလည်း",
      "ခေါင်းမဖော်ဝံ့အောင် မည်းမှောင်နေတယ်။",
      "ရက်ကျော်သွားလို့ နေ့သစ်ထဲရောက်သွားရင်",
      "အစိမ်းရောင်များ ပင်စည်ဖြစ်နေဦးမလား။",
      "တခမ်းတနား တွေးကြတယ်။",
      "အဆန်းအပြား ထင်ထားကြတယ်။",
      "နေကွယ်ပြီးလို့ နေထွက်လာရင်",
      "မျက်နှာမူရမယ့်အရပ်ဆိုတာ အရှေ့အရပ်ဖြစ်နိုင်ပါ့မလား။",
      "လူတိုင်းစိတ်နှလုံးသားကို ဖမ်းစားငါးမျိုးသွားတဲ့",
      "မဲတစ်ပြားမှာ ကျီးစားသွားတဲ့ အသားတစ်တုံးပမာ",
      "အနိုင်ဟာ အရှုံးလိုလို ပွဲသိမ်းကကြိုးရှုပ်ပုံမျိုးနဲ့",
      "အိပ်မက်စိမ်းတစ်ခုလို တည်ရှိခဲ့တာ ကြာခဲ့ပြီ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 38
  },
  {
    "title": "အမျိုးစုံ ကြိုးခုန်နေကြတယ်",
    "author": "လင်းထိပ်သျှင်",
    "language": "Burmese",
    "poem_lines": [
      "ဘယ်လိုမှ နားမလည်နိုင်လောက်အောင်",
      "ငါ့ကိုယ်ကိုယ်လည်း အဓိပ္ပာယ် မဖွင့်ဆိုတတ်",
      "အခြားသူကိုလည်း အဓိပ္ပာယ် မဖွင့်ဆိုတတ်",
      "အရပ်ထဲဇာတ်ပွဲ ကနေတာပဲ သိနေ",
      "ဇာတ်လိုက်ကျော်တွေ ဗီလိန်တွေ မခွဲတတ်အောင်",
      "ဖြစ်နေတဲ့ ပွဲကြည့်သူတစ်ယောက်စိတ်",
      "ငါ့အရိပ်မှာ လာပွင့်နေတယ်။",
      "ရေမြောင်းထဲလည်း ရောက်ခဲ့ဖူးတယ်။",
      "မြစ်ချောင်းထဲလည်း ရောက်ခဲ့ဖူးတယ်။",
      "ဒိုက်ပင်လည်း မဟုတ် ဗေဒါပင်လည်း မမည်",
      "ကံစီမံရာ အရိပ်ခူးနေရတဲ့",
      "တိမ်ပုန်းကြယ်တစ်စင်းအဖြစ်သာ",
      "ငါ ကိုယ့်ဝတ်ရုံထဲ ကိုယ်ရောင်လင်းကျင်းနေရဲ့။",
      "စတီဖင်ဟော့ကင်း နေထိုင်ခဲ့တဲ့ ကမ္ဘာ",
      "ဘီလ်ကိတ် လက်ဆွဲနှုတ်ဆက်ခဲ့တဲ့ ကမ္ဘာ",
      "အိုစမာဘင်လာဒင် သေမင်းတမန်လုပ်ခဲ့တဲ့ ကမ္ဘာ",
      "စစ်ပွဲခင်းအမိုက်ဇာတ်သွင်းခံရတဲ့ ကမ္ဘာ",
      "တိဗက်ဘုန်းတော်ကြီး ဒလိုင်းလားမား",
      "မတရားမှုတွေကို ဗုဒ္ဓ ဓမ္မနဲ့",
      "ဖယ်ရှားပပျောက်ဖို့ အားထုတ်ခဲ့တဲ့ ကမ္ဘာ",
      "မာလာလာ ငြိမ်းချမ်းရေးလက်တစ်ဖက် ကမ်းခဲ့တဲ့ ကမ္ဘာ",
      "ဒီမိုကရေစီ လူထုခေါင်းဆောင် ဒေါ်အောင်ဆန်းစုကြည်",
      "မြန်မာပြည် အာဏာရှင်ပွဲသိမ်းတေးသံ ကျူးရင့်ခဲ့တဲ့ ကမ္ဘာ",
      "ငါ ဖြတ်သန်းခဲ့တယ်။",
      "ငါ ဘဝတစ်ခု တံတားခင်းခဲ့တယ်။",
      "ငါ နာမည်တစ်လုံး ပေးဆပ်ခဲ့တယ်။",
      "ငါ ကဗျာတစ်ပုဒ် ကြိုးစင်တင်ခံခဲ့ရတယ်။",
      "ငါ ကိုယ့်အပြန်လမ်းအတိုင်း စီးဆင်းခဲ့တယ်။",
      "တိုက်ပွဲပြီးဆုံးဖို့ တစ်မိနစ်အလို",
      "အောင်ပွဲအလံတင် အခမ်းအနားမှာ",
      "ငါ မရှိလည်း လူထဲက ငါ့လို ရုပ်ပုံလွှာတစ်ခု",
      "လူထုတေးသံ ကြွေးသီနေမယ်ဆိုတာ",
      "ယုံကြည်လိုက်ပါ ချစ်မိတ်ဆွေ မြန်မာတို့ရေ",
      "ဤလောကဇာတ်ခုံ အမျိုးစုံ ကြိုးခုန်ခဲ့သမျှ",
      "အနာဂတ်ငါတို့တပ်တွေဘဝ ရလဒ်တန်ဖိုးကောင်းများသာမှတ်ယူကြပါလော့း"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 40
  },
  {
    "title": "ပါးပြင်မိုး",
    "author": "ဝိုင်ချို",
    "language": "Burmese",
    "poem_lines": [
      "ညိုမာန် ပြိုဟန်ဆင်",
      "မျက်ဝန်းထဲ ပိုးကြိုးနုနုတို့ လေငင်ရာ",
      "ကိုယ်ဟာ အငိုတွေ ရင်နဲ့မဆံ့သူ တယောပဲ။",
      "ချစ်လေသူက မရရအောင်ယူပြီး ဆင်မြန်းရဖို့ထက်",
      "အဆုံးရှုံးခံပြီး တသသလွမ်းဆွတ်ဖို့",
      "မဆုံခြင်းမှ မြစ်ဖျားခံလာပြီး",
      "ခေါင်းအုံးထက် မျက်ရည်အပြည့် ပွင့်နေပုံ။",
      "စကားလုံးတိုင်း နုနုထွတ်ထွတ်လေး",
      "အကြောင်းအရာက ရင့်သီးလှပါတယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 43
  },
  {
    "title": "ပိတောက်မွှေးမြ",
    "author": "ဝိုင်ချို",
    "language": "Burmese",
    "poem_lines": [
      "လူဆိုတာ နတ်သမီးက ဆင်းသက်လာတာလား",
      "သဘာဝထက် လွန်ကဲစွာ",
      "သူကျတော့ လဝန်းနှစ်ဖက်",
      "ကိုယ့်မှာတော့ အခုများ သူ့ရနံ့လေး အဝေးမယ်။",
      "ခုံးမျက်စလေး ရှေ့မှာထောက်",
      "လက်ချောင်းကို မူးခဲ့တဲ့ ဒူးကလေး",
      "နွေရယ် လေရယ် ပိတောက်ရယ်ကြောင့် လောင်ခဲ့ရာ၊",
      "အလှတကာရဲ့ ညများပြာပြာလည်း",
      "သူ့ခမျာ ကြယ်တွေ ဖွေးနေပေမဲ့",
      "သွေးမတိတ်ရှာဘူး။",
      "ပျောက်ဆုံးလုခါနီး ညနေဖြစ်ဖြစ်",
      "မင်းအတွက် ကိုယ်လာမှာပေါ့",
      "ဒီမှာ သစ်ရွက်တွေ ကြွေအောင် စောင်းတဲ့နေ",
      "အလွမ်းများက ရထားတွဲကြီးလိုပါ",
      "လွင့်မျောရောင် အနုမ်းတမျှ နူးညံ့လေပြည်ထဲ",
      "ဖျားဖျားနာနာ ညီမလေးမရှိတော့ချိန်မို့",
      "နွေခေါင်ခေါင်က ချမ်းပါတယ်ကွယ်။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ ပြီး ၂၀၀၁",
    "release_date": "2001",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 44
  },
  {
    "title": "ငါးဆယ်ကျော်အသစ်",
    "author": "ဝိုင်ချို",
    "language": "Burmese",
    "poem_lines": [
      "ငုံးပျံတာတောင် မလန့်တတ်တော့အောင်",
      "ဗုံးဒဏ်ရာနဲ့ ရပ်ခဲ့ကြတယ်",
      "အဝါရောင် ခဝဲရိုင်းလေးတွေ ပွင့်တဲ့",
      "ခြံစည်းရိုးမှာမှ ပိုးတွေ တအားရွာတာပါပဲ",
      "ကြယ်အစင်းစင်း ပျက်ကျနေတဲ့",
      "မိုးကောင်းကင်ကြီးကို မော့ငေးရင်း",
      "ဆွေးဆွေးနှင့်နှင့် လွင့်နေတဲ့အလံဟာ",
      "မြန်မာလား",
      "ရုပ်ကလေး သနားကမားနဲ့ တိုင်းပြည်မှာ",
      "ကျစရာမျက်ရည် မရှိရှာတော့ဘူးလေ",
      "လူထုနဲ့ လူတစ်စုနဲ့",
      "အခြေအနေမဲ့ ရွှေငွေမဲ့ ဓနမဲ့ အလှမဲ့",
      "လူမှုဘဝ ရသစုံလင်နဲ့",
      "ကုန်းကောက်စရာ မရှိတဲ့ တောင်ကုန်းတွေ",
      "မြွေလိမ်မြွေကောက် လမ်းကလေးတွေ",
      "အောက်တန်း နောက်တန်းကျ တန်ဖိုးမဲ့",
      "ချို့ငဲ့ငဲ့ဆင်းရဲသားထုရယ်",
      "ရင်ကျပ်နေတဲ့ အဖိုးအိုတစ်ယောက်လို",
      "ယာဉ်ကျပ်နေတဲ့ မြို့အိုအိုကြီးရယ်",
      "အရူးကွက်နင်း ရောဂါကင်း",
      "ရူးချင်ယောင်ဆောင်ရင်း အရူးထက်ရူးသွားတဲ့ အရူးများရယ်",
      "အနုပညာတွေ ရောင်းမကောင်းသလောက်",
      "ရောင်းအားကောင်းနေရှာတဲ့ အမျိုးကောင်းသမီးလေးတွေရယ်",
      "အပါယ်လေးပါးဆီ မရောက်ရောက်အောင်",
      "စီးဆင်းခဲ့ရ မြစ်ကြီးလေးစင်းရယ်",
      "ဦးပြည်းပြောင်တဲ့အထိ ပြောင်ပြောင်ရောင်ရောင်မရှိတော့တဲ့",
      "ပြောင်တောင်တောင် တောင်ကတုံးကြီးတွေရယ်",
      "ပျော်ယောင်မျှော်ယောင်ပြုံးပြနေရှာတဲ့",
      "ပျော်တပြုံးပြုံး တောပြုန်းပြုန်းတွေရယ်",
      "ကံဆိုတာ ကတ္တားမဟုတ်တော့ ခေရော့လေသလားဆိုပြီး",
      "မသေချာတော့တဲ့ မျှော်လင့်ခြင်းအပြည့်နဲ့ ကဗျာရယ်",
      "ရွှေချိုးဖြူကိုပဲ ကူကူပြီး ကူပေးရတော့မတတ်",
      "ဘာမှမတတ်နိုင်တဲ့ ငါရယ်",
      "အကောင်းမြင်ဝါဒီ ကဗျာဆရာငါ",
      "ဒါလောက်ပျင်းစရာကောင်းတဲ့ ကဗျာမျိုး",
      "ဘယ်ရေးချင်ပါ့မလဲ ဒါပေမဲ့လည်း ဒါ"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 46
  },
  {
    "title": null,
    "author": "ဝိုင်ချို",
    "language": "Burmese",
    "poem_lines": [
      "ငှက်မွေးလေးလို ပေါ့ပါးပြီး",
      "တိမ်သားလေးလို လွတ်မြောက်စွာ",
      "ဆင်းရဲခြင်းဗဟိုခွာအားနဲ့",
      "စိတ်ရဲ့ သန့်ရှင်းရေးခရီးထဲ",
      "ပြာလွင်သော ဖြူစင်သူအရိုင်း",
      "တစ်ခွင်တစ်ပြင် ယိမ်းနွဲ့သင်းပျံ့လို့။",
      "ဆက်သွယ်နေမှုများ အေးအေးငြိမ်းငြိမ်း",
      "တည်နေရဲ့။",
      "လောကသစ္စာကို နှလုံးသားနဲ့ နှစ်ပြီးဖတ်သလို",
      "နှလုံးသားကို သစ္စာမှာနှစ်",
      "ပွင့်လိုက်တယ် ရွှံ့နွံထဲက ဣန္ဒြေး"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 48
  },
  {
    "title": "ရုပ်ကြွင်းမြစ်",
    "author": "ဝင်းသိန်းထွေး",
    "language": "Burmese",
    "poem_lines": [
      "အော်စရာရှိပလားဆို လက်နှစ်ဖက်ကို ပါးစပ်မှာကာလို့",
      "နှလုံးသားကို ဝိုင်းနေအောင် အော်တော့တာပဲ။",
      "သူ့အော်သံမှာ ပျော်ပျော်ကြီး ပျော်ဝင်ခဲ့ဖူးတယ်။",
      "ရွှေထီးလေးလက် အပြာရောင်ပုံတူပန်းချီကား",
      "အရွယ်ရွယ်အစားစားသော အနုပညာနဲ့",
      "တွဲသိနေတဲ့လူတွေ ကျန်ရစ်သူတို့နဲ့အပြိုင် ရေဝေးမိုး။",
      "စက်တင်ဘာက သူ့ကို မီးသင်္ဂြိုဟ်စက်ပေါ်",
      "တင်ခဲ့ပြီးပါပြီ။",
      "ရှင်တုန်းက မရှင်ခဲ့ရလို့မို့",
      "သေတော့လည်း သေမသွားလေတဲ့မြစ်ပေါ့",
      "နှစ်ပေါင်းများစွာ စီးဆင်းတိုက်စားနေဦးတော့မယ်၊",
      "(မောင်ချောနွယ် - - - သို့)"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 50
  },
  {
    "title": "သူမနဲ့ လက်ဖက်ရည်ဆိုင်တစ်ထိုင်",
    "author": "ဝင်းသိန်းထွေး",
    "language": "Burmese",
    "poem_lines": [
      "ကိုယ့်အပူကို မငြိမ်းသတ်နိုင်တဲ့ ရေစက်တွေ",
      "သို့ပေမဲ့ မစိမ်းပြတ်နိုင်တဲ့ နွေရက်တွေ။",
      "တိုင်ပင်မထားပါဘဲ ချိန်းဆိုထားသလိုဆုံခဲ့ကြတယ်။",
      "နှစ်ဦးသား အတိတ်ကို အရိပ်လိုခိုမိကြတော့",
      "စကားဝိုင်းက ဥသြတွန်သံတွေနဲ့ ရှဲရှဲခဲ့။",
      "တစ်ခေါင်းလုံး ပိတောက်ပန်းတွေ ဝေနေအောင်ပန်ထားတဲ့",
      "ပိတောက်ပင်ကြီးကိုကြည့်ပြီး",
      "သတိရခြင်းက မီးလိုထတောက်တယ်။",
      "“သူလည်း သတိရနေမှာပါပဲ”...။",
      "သူမ ရုတ်တရက်ထထွက်သွားခဲ့ရာ",
      "ကျွန်တော့်မှာသာ ကျန်ရစ်ရ",
      "သောက်လက်စ ကော်ဖီနှစ်ခွက်နဲ့",
      "အေးစက်အမြှေးတင်းနေတဲ့",
      "သောက်သူမဲ့ ကျဆိမ့်တစ်ခွက်နဲ့",
      "မကောနိုင်တဲ့ချောင်းလို မြို့ဟောင်းနဲ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 51
  },
  {
    "title": "ကင်းသမား",
    "author": "ဝင်းသိန်းထွေး",
    "language": "Burmese",
    "poem_lines": [
      "သူအိပ်ရာက ဆံဖြူနေပြီး",
      "သူအိပ်ရေးက သွားတွေကြွေလို့",
      "သူ့လို ပါးရည်နားရည်တွန့်နေတဲ့",
      "ကင်းတဲပေါ်မှာ သူဟာ",
      "တစ်ကိုင်းတည်း ပန်းနှစ်မျိုးပွင့်နေရဲ့။",
      "တစ်နာရီမှာတစ်ခါ အိပ်မောကျစည်းရိုးတွေကို",
      "ဆူးကာတယ်။",
      "ကျန်အချိန်များမှာတော့ ကင်းသံချောင်းတစ်ဖြစ်လဲ",
      "စစ်လက်ကျန်အမြောက်ဆန်အခွံကြီးကြည့်ကာ",
      "အရှိန်ရပြီးစ မီးဖိုလေးလို မြည်တွန်တယ်",
      "သူ့အိပ်မက်လွန်အမာရွတ်ကို ပွတ်သပ်ရင်း။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 53
  },
  {
    "title": "အကန့်အသတ်မဲ့ နေထိုင်ခြင်း",
    "author": "ညီငယ်လေး (ယောမြေ)",
    "language": "Burmese",
    "poem_lines": [
      "ဘောင်ခတ်ထားတဲ့",
      "အနားသတ်ကာလတွေနဲ့",
      "နာရီတွေကြားမှာ",
      "ဘဝတစ်ခုကို ထုဆစ်ကြည့်တော့",
      "ရလဒ်တွေက ဒြပ်မဲ့နေခဲ့။",
      "ပင့်သက်ရှိုက်သံတွေနဲ့ ပေကျံနေတဲ့ရင်ဘတ်",
      "သွေးစက်တွေနဲ့ ထုံမွမ်းခံထားရလို့",
      "ဝေဒနာခါးတွေကို အခါခါ",
      "အန်ချနေရတယ်။",
      "အရောင်တွေကွဲပြား စည်းတွေခြားထား",
      "လမ်းကြောင်းတွေ မတူညီလေတော့",
      "အရှုံးတွေနဲ့အကြိမ်ကြိမ်",
      "မိတ်ဆွေဖြစ်နေရပြန်တယ်။",
      "နှလုံးသားတစ်စုံကို အကန့်အသတ်မဲ့",
      "ဘောင်ခတ်သိမ်းဆည်းထားရခြင်းတွေကလည်း",
      "တစ်ခါတလေတော့ မွန်းကျပ်မိတယ်။",
      "ကံတရားရဲ့ စည်းဖောက်မှုတွေကြောင့်",
      "ဆန္ဒတွေကို ဘယ်တော့မှ အရောင်မတင်ချင်တော့ပါဘူးကွယ်။",
      "အသွင် အသိ သတိ သိက္ခာတွေကို",
      "ဆတူရောစပ် အသားမာတက်နေတဲ့",
      "ဒဏ်ရာတွေနဲ့ တစ်ယောက်တည်း နေတတ်အောင်",
      "ကြိုးစားလိုက်ပါဦးမယ်",
      "သံသရာအဆက်ဆက်အထိပေါ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 55
  },
  {
    "title": "အလင်းမဲ့ကမ္ဘာ",
    "author": "ညီငယ်လေး (ယောမြေ)",
    "language": "Burmese",
    "poem_lines": [
      "သတိရခြင်းတွေကို မကြာခဏတင်ဆောင်ခဲ့တဲ့ရထား",
      "အခုတော့ ဥသြဆွဲသံတွေသေဆုံးလို့",
      "ဘူတာရုံလေးရှိရာကို နှလုံးသွေးနဲ့",
      "မောင်းနှင်ရှာဖွေနေဆဲပါ။",
      "ငါ့ကောင်းကင်မှာ လျှံကျဖူးတဲ့အလင်း",
      "အခုတော့ ဘယ်ကမ္ဘာမှာ လသာနေပြီလဲ။",
      "ဆုံမှတ်တွေကြားကို ဝင်ရောက်နှောင့်ယှက်တဲ့ ဝေဒနာ",
      "ပြဿဒါးရက်တွေနဲ့ ကြုံရတဲ့အခါတိုင်း",
      "မျက်ရည်ခါးတွေ အလိုလိုကျလာနေတယ်။",
      "ကံကြမ္မာလေရိုင်းတွေကြားမှာ ပြုံးနိုင်ခဲ့တဲ့",
      "မင်းရဲ့သတ္တိတွေဟာ",
      "ငွေပိုးမျှင်လေပြည်တစ်ချက်ကြောင့်",
      "ကျကွဲခဲ့ပြီလား။",
      "အမှတ်တရတွေက အတိတ်ကိုတူးဆွ",
      "အရောင်တွေက အလဲလဲအကွဲကွဲ",
      "အလင်းပျောက်သွားတဲ့ငါ့ကမ္ဘာ",
      "အထီးကျန်ခြင်းရက်စွဲတွေ ဝေဆာမှောင်မိုက်လို့",
      "လမ်းတွေပျောက်ဆုံး ဆုံမှတ်တွေ ကျိုးပဲ့သွားခဲ့ပါပြီး။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 57
  },
  {
    "title": "သောကအစိုင်အခဲများ",
    "author": "ညီငယ်လေး (ယောမြေ)",
    "language": "Burmese",
    "poem_lines": [
      "ငါ့နှလုံးသားကို မျက်ရည်တစ်စက်",
      "လင်္ကာတစ်ပုဒ်နဲ့အတူ",
      "ရင်ထဲမှာ ပေးဆပ်မှုသက်သက်ပဲ",
      "သန္ဓေတည်စေရတော့မလား။",
      "ပျော့ညံ့ခဲ့တဲ့ အတ္တဟာလည်း",
      "ဆုံးရှုံးခြင်းတွေ အစပျိုးလို့",
      "ချက်ဝန်းထဲက မိုးတိမ်တွေ",
      "အခါခါ ရွာကျစေခဲ့တယ်။",
      "ဘဝအမောတွေကြားမှာ",
      "မာနလက်ကျန်တချို့နဲ့",
      "ကျားကန်နေရပေမဲ့",
      "အခုတော့ တိတ်ဆိတ်စွာကြေကွဲ",
      "မာနတွေ ပြိုလဲလို့",
      "မျိုသိပ်ခြင်းတံခါးဝမှာ",
      "ဥပေက္ခာဓားသွားနဲ့ ခပ်ပါးပါးလေး",
      "အလှီးခံလိုက်ရတာ ငါ. . . ပေါ့။",
      "အလွမ်းသံစဉ်တွေ ပေကျံနေတဲ့ ငါ့ရင်ဘတ်ဟာ",
      "ဒဏ်ရာတွေဗလပွနဲ့",
      "ဝေဒနာတချို့ကို အန်ချ",
      "အမြင်မှာ အဆင်းလှပေမဲ့",
      "တကယ်တမ်းကျတော့",
      "သောကအစိုင်အခဲလေးတွေပါလေ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 59
  },
  {
    "title": "ခုနကိစ္စ",
    "author": "မောင်မျိုးမွန်",
    "language": "Burmese",
    "poem_lines": [
      "အခုလို ကြေကွဲနေရပုံက ဇာတ်ဆန်လွန်းလှပါတယ်။",
      "ထွက်ခွာသွားတဲ့ မိုးသားတိမ်တိုက်တွေ",
      "ကောင်းကင်ဆီ ပြန်မလာကြတော့ဘူး။",
      "ကိုယ့်ရင်ခုန်သံ ကိုယ်ပြန်စမ်းကြည့်တော့",
      "ဘာမှ တုံ့ပြန်မှု မရှိတော့တာ သိရတယ်။",
      "ရှက်မှု သေမှုဆိုတာကို",
      "အသက်တစ်ချောင်းဆိုတဲ့ပေတံနဲ့ပဲ",
      "တိုင်းတာလို့ရသလား။",
      "မသေချာမှုများ ဝေဝါးလာမှုများ—",
      "နှလုံးသားတစ်ခုလုံး ဆွတ်ဆွတ်ဖြူတဲ့အထိ",
      "ကျနော် ရိုးသားမိနေခဲ့တာပါ။",
      "ပြီးခဲ့တဲ့ ကိစ္စအားလုံး",
      "မပြီးဆုံးသေးတာ သေချာသမျှပေါ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 62
  },
  {
    "title": "စီးချင်းထိုးဖို့ ကောင်းတဲ့နေ့",
    "author": "မောင်မျိုးမွန်",
    "language": "Burmese",
    "poem_lines": [
      "ဘယ်လိုလဲ... ကိုယ့်လူရဲ့",
      "ဒါဟာ ခင်ဗျားကိုယ်တိုင်ပဲ စိုက်ပျိုးခဲ့တာမဟုတ်လား",
      "ရိတ်သိမ်းဖို့ကျမှ ပခုံးတွန့်မပြနဲ့လေ။",
      "ကစားသမားတွေအကြိုက် ရာသီဥတုထဲ",
      "ယှဉ်ပြိုင်မှုသာ အဓိကမှန်ခဲ့ရင်",
      "ခွက်ချင်းသာ ခတ်လိုက်ကြပါတော့",
      "ကယ်တင်ရှင်ကို မျှော်တဲ့သတ္တိနဲ့",
      "သူရဲကောင်းဘွဲ့ ခံချင်လို့တော့ မရဘူး။",
      "ကိုယ့်ဘာသာ ကုလားဖန်ထိုးပြီး",
      "ကိုယ့်ဖဲကိုယ် ချိုးထားတာတောင်မှ",
      "ဖဲခိုးရိုက်ချင်တဲ့ စိတ်ဓာတ်တွေလေ",
      "ပုပ်အဲ့အဲ့ တိမ်ဆိုးတွေ တွားတက်လာခဲ့ပေါ့",
      "ကြည်လင်သန့်စင်တဲ့ ဟောဒီ့ကောင်းကင်မှာ- - -။",
      "ရင်ဆိုင်ရဲစမ်းပါဗျာ",
      "နောက်ကျောကနေ ဓားသွေးသံပေးရင်း",
      "အငြိုးအတေးစာရင်းယူနေတာထက်စာရင်",
      "ယောက်ျားကောင်းတို့ရဲ့ စိတ်ဓာတ်မျိုးနဲ့",
      "အရိုးသားဆုံး ရဲရဲဝံ့ဝံ့ စိန်ခေါ်လိုက်စမ်းပါ။",
      "ဒီမှာ ကိုယ်ကျွမ်းကျင်ယုံကြည်ရာ ကိုယ်ရွေးကြ",
      "ကိုယ့်ခြေရာတွေ့ပေါ် ကိုယ့်ဘာသာ စိတ်သန့်ကြ",
      "ပွဲကြည့်ပရိသတ်တွေရဲ့ အလယ်မှာ",
      "လောကသဘာဝတရားရဲ့ အလယ်မှာ",
      "ကိုယ့်ရင်ကိုယ်ခွဲ ရဲရဲသာ လက်ခမောင်းခတ်ပေရော့။",
      "နေရာထိုင်ခင်းရွေးချယ်ဖုန်ခါထားတဲ့ဒေသ",
      "ကဲ- ပွဲစလိုက်ကြစို့ရဲ့",
      "ကိုယ့်လူ",
      "အမှန်တရားဆိုတာ နည်းနည်းတော့ခါးတယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 63
  },
  {
    "title": "စကားဝိုင်း",
    "author": "မောင်မျိုးမွန်",
    "language": "Burmese",
    "poem_lines": [
      "စိတ်အာရုံကို ခုန်ဟပ်သွားတဲ့ဖြစ်ရပ်များနဲ့",
      "စိတ်အာရုံက ထိုးဟပ်လိုက်တဲ့ ဖြစ်ရပ်များ",
      "စားပွဲတစ်ဝိုင်းတည်းမှာ မျက်နှာချင်းဆိုင်ထိုင်မိကြတယ်။",
      "အမှန်တကယ် ဖြစ်ပျက်မှုများက",
      "အမှန်တကယ်ပြီးဆုံးသွားခဲ့ပါပြီ",
      "တစိမ့်စိမ့် စတင်ဖြစ်ပွားမှုများကတော့",
      "သတိရသမျှ အကြိမ်ကြိမ်အခါခါ",
      "အဖန်ငါးရာမက ဖြစ်ပျက်နေရဆဲ။",
      "ဘယ်သူတွေဟာ သရုပ်ဆောင်ကောင်းခဲ့ပါသလဲ",
      "ဘယ်သူတွေဟာ သရုပ်မှန်မှာ ဇာတ်အနာဆုံးလဲ",
      "ဝေဖန်သူတွေကရော ဘယ်အခန်းမှာ ပါဝင်ခဲ့သလဲ",
      "ကိုယ်တိုင်မပါဝင်ခဲ့တဲ့ ဖြစ်စဉ်များ",
      "ဂန္ထဝင်တွင်မယ့်အကြောင်းအရာတွေ",
      "သမိုင်းဝင်လာခဲ့။",
      "စကားထဲထည့်ပြောနေရပြီ။",
      "ဒီကနေ့ စီးဆင်းသွားတဲ့ ခေတ်ရေစီးကြောင်း",
      "လက်ရှိဘဝကို ဘယ်လောက်တိုက်စားခဲ့ပြီလဲ",
      "ထူးထူးခြားခြားလတ်တလောဖြစ်စဉ်များ",
      "ကိုယ့်အိပ်မက်ထဲ မဆိုင်သူတို့ ဝင်ရောက်စွက်ဖက်မှုတွေ",
      "ခင်ဗျားတို့ရော ဝင်မပြောချင်ကြဘူးလား",
      "အဲဒီတုန်းက ကိုယ်တိုင်ပါဝင်ခဲ့ဖူးတဲ့",
      "လူသားဆန့်တဲ့ အပြုအမူဖြစ်ရပ်တွေကို--"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 65
  },
  {
    "title": "ဆည်းဆာရီမှာ သီတဲ့တေး",
    "author": "နှောင်ကြိုးသန့်",
    "language": "Burmese",
    "poem_lines": [
      "အနောက်ဘက်မြစ်ရိုးဆီ ငွေဗျိုင်းတွေ ပျံသန်းနေပြီလား",
      "မြက်ခင်းပြင်မှာတော့ စီးကရက်တိုတွေပြန့်ကျဲ",
      "ငါ့မျက်ဝန်းတွေလည်း ဝေ့ဝေ့သီလို့",
      "မင်းပြန်မလာတဲ့ ညနေရီပါကွယ်။",
      "ဂစ်တာအိုလေးမှာ ဆည်းဆာကို ချည်နှောင်ထားပါ့မယ်",
      "ငါ့တေးသံတွေ တုန်ခါဆဲ",
      "ကျမျက်ရည်တွေ လှိုင်လှိုင်ဝဲပေါ့",
      "မင်းပြန်မလာတဲ့ ညနေထဲမှာ။",
      "ဆုံစည်းခွင့်ကိုမှ ချိုးဖဲ့ရက်သူရေ. . .",
      "အစွဲအလမ်းက အလွမ်းကို စိုက်ပျိုး",
      "ကြေကွဲခြင်းထဲ တိုးသထက်တိုးဝင်",
      "ငါလေ---",
      "အိပ်မက်နယ်ကျွံခဲ့ပြီပို့။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ အောက်တိုဘာ၊ ၂၀ဝဝ",
    "release_date": "2000-10",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 67
  },
  {
    "title": "ဝေးလုခါနီး မျက်ရည်တစ်စက်အလို",
    "author": "နှောင်ကြိုးသန့်",
    "language": "Burmese",
    "poem_lines": [
      "ပန်းခြွေတဲ့ အဝေးပြေးကားဂိတ်တစ်ခုမှာ",
      "အတိတ်ကို ချန်ထားထွက်ခွာမယ့်",
      "အပြုံးပွင့်ပိုင်ရှင်ကို တိတ်တိတ်လေး နှုတ်ဆက်ဖြစ်တဲ့ ညနေ",
      "အဝေးဆုံးလောက်ဝေးတဲ့ ဌာနေကို",
      "သွားတော့မှာလားကွယ်",
      "ပုန်းလျှိုးကွယ်လျှိုး မျက်နှာတစ်ခုက",
      "မင်းကို ကွဲကွဲရှရှ လိုက်ပါနှုတ်ဆက်နေပါတယ်။",
      "ဝေးလုခါနီးအချိန်ပါ . . .",
      "အလွမ်းဆိုလို့ မြူတစ်မှုန် မကျန်တဲ့",
      "မျက်ဝန်းလေးတစ်စုံနဲ့",
      "ဝေးလုခါနီးအချိန်ပါ - - -",
      "တခုတ်တရ နာကြည်းလွယ်တဲ့",
      "နှလုံးသားလေးတစ်ခုနဲ့",
      "ဝေးလုခါနီးအချိန်ပါ . .",
      "တစ်ခါက ချစ်ခြင်းကို ဆူးလိုထွင်နိုင်ခဲ့တဲ့",
      "လက်ကလေးတစ်ဖက်နဲ့",
      "ဝေးလုခါနီး အချိန်ပါကွယ်။",
      "မင်းရဲ့ အဆုံးအဖြတ်တွေက ငါ့ဆီ ပြန်မလာစေတဲ့ အခြေအနေ",
      "မင်းရဲ့ ပြတ်သားမှုတွေက ငါ့ကို ပြားလိုဖောက်ထွက်ပြီးတဲ့ အချိန်အခါ",
      "ငါ ဆိုတဲ့ ကောင်ကတော့ မှားယွင်းမှုတချို့က ပေးတဲ့",
      "ဆုလာဘ်တွေနဲ့ကောင်ပါ",
      "ငါက မင်းဖတ်ပြီး မေ့ပြီးသား အသည်းကွဲကဗျာတစ်ပုဒ်ပါ",
      "ငါက ကားထွက်ရင် လွင့်ဝဲလိုက်ပါချင်တဲ့ သစ်ရွက်ကြွေပါကွယ်။",
      "“အဆုံးအရှုံးတွေကြောင့် ရွာသွန်းတဲ့ ဝမ်းနည်းသီချင်းကို",
      "မျက်ရည်လို့ မင်းနားလည်လာတဲ့အခါမှ",
      "ဒီလူသားကို ရေပွက်ကလေးလောက် သတိရပါစေ\"",
      "ခုချိန်မှာတော့ နေညိုပန်းချီတစ်ချပ်ကို ဖြတ်နင်းသွားဖို့အတွက်",
      "( ချစ်သူလေးရေ - - - )",
      "ပန်းခြွေကားကြီး ထွက်တော့မယ်။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ နိုဝင်ဘား ၁၉၉၈",
    "release_date": "1998-11",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 68
  },
  {
    "title": "အသံမဲ့ခဲ့... တူရိယာ",
    "author": "နောင်ကြိုးသန့်",
    "language": "Burmese",
    "poem_lines": [
      "အဲဒီမှာလေ - - -",
      "ကလေးတွေက ကစားနည်းတွေကို မေ့ကုန်လေရဲ့",
      "လူကြီးတွေက အတွေးစတချို့ကို သတိမရတော့ဘူး",
      "လက်သီးဆုပ်ထားတဲ့နေ့တွေထဲ",
      "လက်ဝါးဖြန့်ထားတဲ့ညတွေက",
      "နေ့ညမရွေး အနာဂတ်တေးတွေက",
      "အေးစက်နေလေရဲ့။",
      "အံကြိတ်ထားတဲ့ ဝမ်းရေးနဲ့ အတူ",
      "သွေးတဲ့ ဓားဟာ မျက်ရည်တစ်စက်ဆီ",
      "ဘာကို ဘယ်လိုယုံကြည်ရမလဲ",
      "မေးကြည့်တဲ့အခါ အဖြေဟာ",
      "မေးခွန်းထဲ ပုန်းပြီး တုန်ယင်နေသတဲ့။",
      "ရိုးသားမှုကို တိုးမပေါက်တဲ့နေရောင်",
      "ငါတို့ဆီကိုလောင်မှာပေါ့",
      "စာနာတတ်တဲ့နားတွေအတွက်",
      "အကွာအဝေးဆိုတာလည်း ထည့်မတွက်နဲ့ဟေ့",
      "နာကျင်မှုအတိုင်း လိုက်ခဲ့ကြတယ်",
      "ငရဲခန်းလည်း တို့ဆက်မယ်... တဲ့",
      "မျက်နှာပွဲလည်း အသည်းက ခေါင်းမော့တတ်တယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 70
  },
  {
    "title": "ငါတို့မိသားစုထမင်းဝိုင်းထဲ တော်လှန်ရေးတွေ ပြုတ်ကျလာနေတယ်",
    "author": "ရာမိုးဇင်",
    "language": "Burmese",
    "poem_lines": [
      "အဖေ့ရဲ့ အားကောင်းမောင်းသန်ချိန်က",
      "ခွဲထားရရှာတဲ့ ထင်းပေါက်ခြမ်းတွေကို",
      "အမေ့ရဲ့ မိုးရွာတုန်းခံထားခဲ့ရတဲ့ ရေတွေနဲ့",
      "နွေစပါးလေး ကြိတ်ခွဲချက်ပြုတ်ပြီး",
      "ကျွန်တော်တို့ ညီအစ်ကိုတွေရဲ့ ငါးရှာဖားရှာ",
      "ဟင်းစားသေးနုတ်မှာ",
      "ညီမလေးခင်းကျင်းချယ်သထားရရှာတဲ့ထမင်းပွဲကို",
      "အေးချမ်းလက်ဆုံ အတူ နွှဲခဲ့ကြတယ်။",
      "အဖေက ရေဒီယိုနားထောင်ပြီး",
      "မိုးလေဝသ ကြေညာတယ်",
      "တိုင်းရေးပြည်ရာ ထုတ်ပြန်တယ်",
      "ကျန်းမာရေးအထွေထွေ သတိပေးတယ်",
      "ကျွန်တော်တို့ ညီအစ်ကိုတွေက",
      "ခေတ်စနစ်ရဲ့ပညာရေးကညစ်ဆန်နဲ့",
      "အနာဂတ်ရဲ့ ကျောက်သင်ပုန်းပေါ်",
      "အမေ့ရဲ့ ကံ့ကူလက်လှည့်အဖြစ်",
      "ဝလုံးတွေကို အလုအယက်ရေးခြစ်နေခဲ့ကြ",
      "ကျွန်တော်တို့ရဲ့ကောင်းကင်မှာ",
      "အံဝှက်တွေ ရှိခဲ့မှန်း မသိကြ",
      "အဖေပေါ့ အဲဒီအံဝှက်ထဲ ကျွံဝင်သွားခဲ့ရှာ",
      "အမေ့မှာ ကြယ်တစ်စင်း ချွတ်ယွင်းတဲ့အလင်းနဲ့",
      "မိသားစုထမင်းဝိုင်းထဲ နှစ်ကိုယ်စာ လောင်ကျွမ်း",
      "ခေတ်အပျက်ကြီးရဲ့ ဝန်စည်စလယ်တွေကို",
      "မနိုင်ဝန်ထမ်းပိုးလို့",
      "တစ်စတစ်စနဲ့ တစ်စ တစ်စ လွင့်စဉ်",
      "ထမင်းပန်းကန်ထဲက ထမင်းစေ့တွေ",
      "ကြမ်းပြင်ပေါ် ဖိတ်စဉ်သွားသလိုမျိုး",
      "စနစ်ဆိုးရဲ့တော်လှန်ရေးတွေက",
      "ကျွန်တော်တို့ရဲ့ အေးချမ်းမှုတွေကို ဝင်တိုးလာနေခဲ့တယ်။",
      "ဘာတစ်ခုမှ မဖီဆန်ခဲ့ပေမဲ့",
      "အကြမ်းဖက်မှုဟာ ငါတို့ထမင်းလုပ်တိုင်းကို",
      "ပုတ်ချပစ်ခဲ့ မုဆိုးက သိုးရေခြုံ",
      "ကျွန်တော်တို့ မလုံခြုံတော့ဘူးအမေ",
      "အဲဒီလိုပြောရင်း အစ်ကိုကြီးလည်း",
      "ကြယ်တွေရဲ့ ပညာရေးစစ်တလင်းထဲ",
      "လူစုမကွဲဘဲ ကျောင်းတော်ထဲ ဝင်ရောက်သွားခဲ့ရ",
      "အခုအချိန်အထိ အမေလေ",
      "ညီမလေးခူးလာပေးတဲ့ စံပယ်ဖြူတွေကို",
      "ဘုရားမှာလှူ ဘုန်ယင်တဲ့ လက်ဆယ်ဖြာအုပ်မိုး",
      "ဖူးမြေစိုက် ဦးခိုက်ရှိခိုးလိုက်တိုင်း",
      "မိသားစုထမင်းဝိုင်းလေးထဲ",
      "မတော်လှန်ရသေးတဲ့ တော်လှန်ရေးတွေ",
      "ထပ်ပစ်မထည့်ပါစေနဲ့ အရှင်ဘုရား",
      "အဲဒီလို ဆုတောင်းတွေနဲ့ ကောင်းကင်ကြီးရဲ့",
      "ဟောင်းလောင်းပေါက်ထဲက",
      "ဘယ်ဆီပျံထွက်သွားမှန်းမသိရတဲ့ ကြယ်အရိုင်းတွေကို",
      "ကျွန်တော်တို့ အမေလေ ပရိဒေဝတွေနဲ့ ချောင်းလို့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 72
  },
  {
    "title": "လမ်းမဟုတ်တဲ့ လမ်းပေါ်ကကဗျာ",
    "author": "ရာမိုးဇင်",
    "language": "Burmese",
    "poem_lines": [
      "ကဗျာဓားကို ကဗျာဓားအိမ်ထဲ ဆွဲနုတ်ပြီး",
      "ကဗျာကို ခုတ်ချလိုက်တော့",
      "ကဗျာဟာ သွေးစိမ်းရှင်ရှင်နဲ့ ထွက်ကျလာတယ်. . .",
      "အဲ့ဒီကဗျာဟာ လူ့ကျင့်ဝတ်သိက္ခာမဲ့ပြီး",
      "လူကိုလူချင်း သတ်ဖြတ်စားသောက်ရမှ",
      "လူပီသ လူစဉ်မီတဲ့ခေတ်ကို ထမ်းလို့။",
      "အဲ့ဒီကဗျာဟာ မိန်းမရွှင်မလေးရဲ့ လျှပ်ပေါ်မှုကို",
      "အဆီတဝင်းဝင်း အကြည့်ရိုင်းတွေနဲ့",
      "သားသမီးချင်း စာနာစိတ်ကင်းမဲ့ဇုန်ဖြစ်လို့။",
      "အဲ့ဒီကဗျာဟာ မေပြည့်စုံအောင် မောင်းတဲ့",
      "လေယာဉ်ကိုစီးပြီး ငါးရာခိုင်နှုန်းတီးတိုးစကားဆိုရင်း",
      "ကျောမွဲတွေရဲ့ ရင်အုံပေါ်",
      "ကွင်းအမှတ်နဲ့ ဆင်းသက်လို့။",
      "အဲ့ဒီကဗျာဟာ မျက်နှာဖုံးစွပ် လူသတ်သမားတွေ ငှားရမ်းပြီး",
      "ကမ္ဘာက အလိုရှိနေတဲ့ စစ်သွေးကြွတွေကို",
      "ဘာသာရေးအခြေခံတွေ သင်လို့။",
      "အဲ့ဒီကဗျာဟာ လူဆင်းရဲတွေ နေထိုင်ရာ",
      "ရပ်ကွက်ထဲက ရေဒီယိုထဲဝင်အော်ဟစ်နေတဲ့",
      "မဲဆွယ်စည်းရုံးရေးတွေ ဖြစ်လို့။",
      "အဲ့ဒီကဗျာဟာ မွေးထားတဲ့မီးတောက်တွေကို",
      "မီးခဲပြာဖုံး မဖြစ်စေဖို့",
      "မီးလောင်ရာလေပင့် သင်တန်းတွေဖွင့်လို့။",
      "အဲ့ဒီကဗျာဟာ ဇွန်သဉ္ဇာရဲ့ ကိုယ်ဟန်ပြမှုတွေလို",
      "နိဒါန်း စာကိုယ် နိဂုံး",
      "အစမှ အဆုံး ရဲရဲတင်းတင်း ပြောင်တလင်းခါလို့။",
      "အဲ့ဒီကဗျာဟာ ဖြေရှင်းခြင်းနဲ့ ဖြေလျှော့ခြင်းကို",
      "ပြဿနာတွေ စံထိုးပြီး",
      "လုပ်ထုံးလုပ်နည်းတွေနဲ့ အမှည့်ခြွေ ခြွေဖို့",
      "ဝှက်ဖဲတစ်ချပ်ကို မှောက်လို့။",
      "အဲ့ဒီကဗျာဟာ ရှိတာလေးနဲ့ လှအောင်ဝတ်ဆင်ပြီး",
      "မရှိတာ လူမသိစေဖို့",
      "ဆင်းရဲသားပပျောက်ရေး စီမံချက်တွေကို",
      "အကောင်အထည်ဖော် ဆောင်ရွက်လို့။",
      "အဲ့ဒီကဗျာဟာ မောင်ချောနွယ်ရဲ့ ဝပ်ကျင်းထဲက",
      "ယုန်တစ်ကောင်ရဲ့ သစ္စာတရားတွေနဲ့",
      "သစ္စာနီရဲ့ တောသုံးထောင်နဲ့ စက္ကူ သစ်ပင်တွေကို",
      "မီးတွေရှို့လို့။",
      "အဲ့ဒီကဗျာပဲပေါ့",
      "ကဗျာဆရာတွေရဲ့ လမ်းမှာ",
      "ပြဒါးတစ်လမ်းသံတစ်လမ်းတွေဖြစ်ပြီး",
      "ငြိမ်းချမ်းရေး ကမ်းလို့ လှမ်းလို့မရ",
      "ဖြစ် ဖြစ် နေခဲ့တာ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 75
  },
  {
    "title": "သွေးရူးသွေးတန်းမြစ်",
    "author": "ရာမိုးဇင်",
    "language": "Burmese",
    "poem_lines": [
      "ပင်လယ်ဆီမသွားရဲတဲ့မြစ်တွေက",
      "သက်ပြင်းတွေ တရုန်းဝုန်းရိုက်ခတ်",
      "ကျောက်ဆောင်ပေါ်မှာ ခါးတထောက်ထောက်နဲ့",
      "မတ်တပ်ရပ်ပြီး နေကြတယ်",
      "ပြယုဂ်တွေသာ ထောင်းလမောင်းထထူမတ်ပြီး",
      "အစာငတ်တဲ့ ဗေဒါတွေလည်း",
      "မြစ်စီးရာတနွယ်မငင်တတ်ခဲ့ကြ",
      "ရာဇဝင်ရဲ့အင်္ကျီမှာဝမ်းပိုက်ရာတချို့နဲ့",
      "တွားသွားနေခဲ့ကြ",
      "ယဉ်ကျေးမှုထူလပျနဲ့",
      "မိုက်မဲကောက်ကျစ်ဖူးခဲ့ကြ",
      "လရောင်တဖျပ်ဖျပ်အလင်းနဲ့",
      "ငြိမ်းချမ်းရမှာလည်း ပျင်းခဲ့ကြ",
      "လူတွေက သူကျောပေါ်နင်းပြီး",
      "လှော်ခတ်သွားခဲ့ကြ",
      "ရေနှစ်ခါမချိုးတဲ့ မြစ်တစ်မြစ်မှာပဲ",
      "ရေနှစ်ခါနစ်ခဲ့ကြ",
      "စိတ်မြန်လက်မြန်ကိုယ့်ပေါင်ကိုယ်",
      "လှန်ထောင်းခဲ့ကြ",
      "ရေလိုက်လွဲချော်တဲ့ပုံပြင်ဟောင်းကို",
      "ဘဝဟောက်ပက်သင်္ဂြိုဟ်ခဲ့ကြ",
      "ချောင်းကောလေးရဲ့ ဥခွံမှာလူရာဝင်နေရစ်ခဲ့ကြ",
      "ဒီလိုနဲ့ပဲ မေခလာနတ်သမီးရဲ့",
      "ကယ်တင်ခြင်းခံကြရဖို့",
      "ပင်လယ်ဆီမသွားရဲတဲ့မြစ်",
      "သက်ပြင်းတွေ တဝုန်းဝုန်းရိုက်ခတ်",
      "ကျောက်ဆောင်ပေါ်မှာ ခါးတထောက်ထောက်နဲ့",
      "မတ်တပ်ရပ်ပြီး စောင့်နေကြတယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 78
  },
  {
    "title": "အဖေ",
    "author": "ကေသွယ်မြင့်",
    "language": "Burmese",
    "poem_lines": [
      "နေခြည်လင်းလင်း",
      "လမင်းသာသာ",
      "ကမ္ဘာကို • • •",
      "ရတနာတွေသာပေးခဲ့",
      "နွေးထွေးတဲ့",
      "ကောင်းကင်ပြာလေ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 81
  },
  {
    "title": "ရင်မျှော်ပိတောက်",
    "author": "ကေသွယ်မြင့်",
    "language": "Burmese",
    "poem_lines": [
      "မျှော်ခွင့်တွေ မရှိတော့ဘူးလားကွယ်",
      "ဦးဦးဖျားဖျားဆိုတဲ့ ခံစားမှုအတွေးနဲ့",
      "နွေဦးရဲ့ ကြာခြည်ဖွင့်စတေးမှာ",
      "သင်းသင်းလေးမွှေးတဲ့ ပိတောက်ရနံ့တို့လွင့်ပြယ် - - - ။",
      "ရင်နဲ့ အပြည့်လွယ်ခဲ့သော ပန်ဆင်ခွင့်များ",
      "အားခဲထားတဲ့ ဆံနွယ်စ ဖားလျားဝေ",
      "ကြွေပါစေ ကောက်ယူမယ်ဆိုတဲ့အကြောင်း",
      "ရင်မျှော်ပိတောက်နဲ့ စောင့်ခဲ့ရပေမဲ့",
      "စင်တော်ကောက်ချိန်မှာမှ အရိပ်တွေစွေစောင်းခဲ့...။",
      "မျက်နှာလွှဲလိုက်ပါတော့ မြနန္ဒာ",
      "ကြေမွနေဆဲ ဧပရယ်မှာ",
      "ရင်ခုန်သံတွေ ပြာမဖြစ်ခဲ့ပါဘူး",
      "အချစ်ဦးရဲ့ ပိတောက်ခက်အတွက်",
      "ရင်နဲ့ရင်းပြီး ခင်းခဲ့ရသော စစ်မက်များ",
      "လက်တံတိုတွေသာ နေရာယူသွားရှာခဲ့ . . .။",
      "မဲ့လက်စပေမဲ့ ပြုံးပါရစေ",
      "သစ္စာရေ နွေသင်္ကြန်အနွမ်းနဲ့",
      "လွမ်းမောနေဆဲကေသာနမှာ",
      "ချစ်သူ့ရတနာတစ်ပွင့် တင်ဖို့အရေး",
      "ငါ အသက်ပေးရစေဦး • • •",
      "စောင့်ချင်တယ် . . .။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ ပြီး ၂၀၀၂",
    "release_date": "2002",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 82
  },
  {
    "title": "ဆောင်းပြက္ခဒိန်",
    "author": "ကေသွယ်မြင့်",
    "language": "Burmese",
    "poem_lines": [
      "ပုလဲနှင်းငွေ သက်ဆင်းစေဖို့",
      "နေမင်းကို ခဏ လက်ကာ",
      "ရာသီတစ်ခုရဲ့ ပြယုဂ်ပါ. . .",
      "ဒီဇင်ဘာ၊",
      "ကာရန်မပါတဲ့ကဗျာတစ်ပုဒ်ဟာ",
      "အနုတ်အသိမ်းမသေသပ်တဲ့",
      "ကလောင်တစ်ခုအတွက်",
      "ခါးသီးတဲ့အတိတ်ပျက်တွေကိုရုပ်သိမ်း",
      "ဒီဆောင်းရဲ့ ရာသီစိမ်းမှာ",
      "ငါ တိတ်တိတ်လေး ငြိမ်းချမ်းချင်တယ်၊",
      "နရီစည်းဝါး အတိအကျနဲ့",
      "နင်းမင်းသမီးရဲ့ ကဗျာလွတ်အကမှာ",
      "တူရိယာတစ်ခု တီးခတ်သံရဲ့ မှော်ပညာ",
      "သီးသန့်ကမ္ဘာတစ်ခုကို ဖန်တီးခဲ့ပါသလား၊",
      "ခပ်ပါးပါးမက်တဲ့ အိပ်မက်တွေ",
      "ကျေပျက်လွယ်တဲ့ ကတိတွေနဲ့",
      "ရာသီတစ်ခုတည်းမှာပဲ လွဲခဲ့တဲ့ အောက်တိုဘာ",
      "အေးတဲ့ဆောင်းမှာ မျှော်လင့်ခြင်းလေးကျပျောက်ခဲ့တဲ့ ဒီဇင်ဘာ",
      "နှင်းငွေသောင် ပြာလို့..",
      "ရင်ခုန်သံ မပါတဲ့ လက်ချောင်းတွေ",
      "ဘယ်လိုနည်းနဲ့ နွေးထွေးစေမှာလဲ",
      "ရပြီးပြန်မပေးနိုင်သောချစ်ခြင်းများက",
      "တောင်ပုံရာပုံ - - -",
      "ပေးပြီးပြန်မရလိုက်တဲ့ ချစ်ခြင်းများစွာ",
      "လေနှင်နယ်ကုန် • • •",
      "အဟုန်ပြင်းပြင်း ရင်ကိုဖြတ်ပြီး စီးဆင်းသွားခဲ့၊",
      "ဒီလိုနဲ့ ကမ္ဘာရယ် ငါရယ် ကံကြမ္မာရယ်",
      "တစ်ရာသီကို သုံးခါပြောင်း",
      "အတိမ်းအစောင်းမညီမျှတဲ့ လောကဓံမှာ",
      "ဘဝရဲ့ ရစ်သမ်အသစ်က",
      "လှေကားထစ်ဆန်လွန်းတယ်။",
      "နေမကွယ်ပါစေနဲ့ဦး",
      "စကားလုံးတွေနဲ့ မျောလွင့်သွားသော ဆန္ဒများ",
      "ထားခဲ့ခြင်းနဲ့ ထွက်ခွာခြင်းကြားမှာ",
      "အလွှာပါးလေးတစ်ချပ်နဲ့",
      "ငါ့စိတ်တွေကို ဖြတ်ပြီး ပိတ်ကာခဲ့။",
      "မျက်လုံးလေးတွေ မှိတ်လိုက်ပါ့မယ်ကွယ်",
      "အလွမ်းပဲ လည်နေတဲ့ နာရီလက်တံနဲ့",
      "လည်ပတ်ရင်း ပျောက်ဆုံးသွားတဲ့ နေ့ရက်တွေမှာ",
      "ရည်ရွယ်ချက်သာ အမှန်ရှင်သန်မယ်ဆိုရင်",
      "ဘယ်ဖေဖော်ဝါရီကိုပဲရောက်ရောက်",
      "ကမ္ဘာ နှင်းပျောက်တဲ့နေ့အထိ စောင့်ချင်တယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 84
  },
  {
    "title": "မွေးနေ့",
    "author": "ကေသွယ်မြင့်",
    "language": "Burmese",
    "poem_lines": [
      "သူ ငါမေ့",
      "နာရီတွေဟာ",
      "ရာသီစာတွေနဲ့",
      "ပြည့်နက်",
      "ဇရာနဲ့ အိပ်မက်",
      "နှုတ်ဆက်ကြတဲ့",
      "အချိန်း"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 86
  },
  {
    "title": "စိတ်ချ",
    "author": "လင်းရဋ္ဌ",
    "language": "Burmese",
    "poem_lines": [
      "ကိုယ့်အနာဂတ်တွေ ကိုယ်ပြန်ခုတ်ပစ်နေတဲ့",
      "လက်တွေထဲမှာ ငါ့လက်တွေ မပါစေရဘူး စိတ်ချ။",
      "ကမ္ဘာမီးမလောင်ခင် ကိုယ့်သားကောင်တွေကို",
      "ကိုယ်ပြန်ချနင်းနေတဲ့ ခြေထောက်တွေထဲမှာ",
      "ငါ့ ခြေထောက် မပါစေရဘူး စိတ်ချ။",
      "ကိုယ့်နိုင်ငံကိုယ်ပြန်ရောင်းစားနေတဲ့",
      "လက်မှတ်တွေထဲမှာ ငါ့ လက်မှတ် မပါစေရဘူး စိတ်ချ။",
      "ကိုယ့်ပလိုင်းထဲကဖား ကိုယ်ပြန်ထုတ်ရိုက်တတ်တဲ့",
      "အောက်သိုးသိုး စိတ်အလေအလွင့်တွေထဲမှာ",
      "ငါ့ နှလုံးသား မပါစေရဘူး စိတ်ချ။",
      "ကိုယ့်ဘာသာ ကိုယ့်သာသနာ ကိုယ်ပြန်ဖျက်ဆီးပစ်တတ်တဲ့",
      "မိစ္ဆာဝါဒီတွေထဲမှာ ငါ့ အဘိဓမ္မာတွေ မပါစေရဘူး စိတ်ချ။",
      "ကိုယ့်ဇာတ်တူသား ကိုယ်ပြန်စားတတ်တဲ့",
      "ပါးစပ်တွေထဲမှာ ငါ့ ပါးစပ် မပါစေရဘူး စိတ်ချ။",
      "ကိုယ့်ဥယျာဉ်ထဲကပန်း ကိုယ်ပြန်ချိုးဖဲ့ပစ်တတ်တဲ့",
      "ယဉ်ကျေးမှုတွေထဲမှာ ငါ့ ယဉ်ကျေးမှု",
      "ဘယ်တော့မှ မပါစေရဘူး",
      "စိတ်ချ စိတ်ချ စိတ်သာချ၊"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 88
  },
  {
    "title": "ဘားလမ်းရက်စွဲများ",
    "author": "လင်းရဋ္ဌ",
    "language": "Burmese",
    "poem_lines": [
      "ဘားလမ်း ၁၉၉၇",
      "အင်းလေး တစ်",
      "ပခုက္ကူ တစ်",
      "ဟင်္သာတ သုံး အပေါင်း တစ်",
      "အမှတ်တမဲ့ ရင်ဘတ်ချင်း တိုးတိုက်မိကြတယ်။",
      "တစ်ယောက်က တေးသံသွင်းလုပ်သား",
      "နောက်တစ်ရောက်က အယ်ဒီတာပေါက်စန",
      "အခြားတစ်ရောက်က ဂျပန်အကျဉ်းပြန်",
      "နှစ်ယောက်က ကွန်ပျူတာစာစီသမား",
      "ကျန်တဲ့တစ်ယောက်က လမ်းဘေးဈေးသည်",
      "အပေါစား",
      "ဒါပေမဲ့ ကဗျာကိုတော့ ချစ်ခဲ့ကြတယ်",
      "သိပ်ချစ်ခဲ့ကြတယ်",
      "ပလက်ဖောင်းပေါ်က လက်ဖက်ရည် တစ်ခွက်",
      "နှစ်ယောက်နှုန်းနဲ့ သောက်ခဲ့ကြတဲ့နေ့စွဲများ",
      "တစ်ယောက်အိပ်ခြင်ထောင်သေးသေးလေးထဲ",
      "ကန့်လန့်ဖြတ်ရင်ချင်းအပ် ကျောချင်းကပ်ခဲ့ကြတဲ့",
      "ညပေါင်းများစွာ",
      "မျှဝေခဲ့ကြတဲ့ လွမ်းတယ်",
      "သိပ်ကိုလွမ်းတယ်။",
      "ညဥ့်နက်နက်ညတွေထဲ",
      "သကြားမုန့်ဖက်ထုပ်ပူပူလေးလို့",
      "ထထအော်လိုက်တဲ့ ကောင်လေးရဲ့",
      "အိမ်ပြန်ချိန်တွေကိုလည်း လွမ်းတယ်",
      "လမ်းထဲက ဟော်တယ်ကြီးပေါ်",
      "ညညတက်သွားတဲ့ စကတ်တိုတိုလေးတွေကို",
      "ရင်ထုမနာနဲ့ နှမြောတသ",
      "စာနာခဲ့ကြတဲ့ ငါတို့ရဲ့ အဖြူရောင်",
      "သက္ကရာဇ်များ ပြန်ပေးပါ",
      "ပြန်ပေးကြစမ်းပါ လွမ်းတယ်။ .",
      "အဲဒီတုန်းကတော့ ရန်ကုန်ကို တိုက်နေရတဲ့အချိန်ပေါ့",
      "သူ့ရဲ့ အလှုပ်အယမ်းမှာ ငါတို့ သွက်သွက်ခါခဲ့ရဖူးတယ်",
      "တိမ်ညစ်တိမ်စုတ်တွေ ငါတို့ခေါင်းပေါ်",
      "ထမ်းထားခဲ့ရတယ်",
      "ဒါပေမဲ့ အနုပညာကို ပွေ့ဖက်ထားနိုင်ခဲ့ကြတယ်။",
      "ငါတို့ ကွဲထွက်လာပြီးနောက်ပိုင်း",
      "ဆယ်စုနှစ်တစ်စု ဖြတ်သန်းကြအပြီးမှာ",
      "ကဗျာတွေ သေသူကသေ ရှင်သူကရှင်",
      "ငါတို့အထဲက တစ်ယောက်က အမေရိကမှာ",
      "တိုက်နဲ့ကားနဲ့",
      "နှစ်ယောက်က စီးပွားနဲ့",
      "နောက်နှစ်ယောက်က အယ်ဒီတာ",
      "တစ်ယောက်ကတော့ ကျောင်းဆရာ- - ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 89
  },
  {
    "title": "ဗလာမြေ",
    "author": "လင်းရဋ္ဌ",
    "language": "Burmese",
    "poem_lines": [
      "မသေချာဘူး",
      "ဘာတစ်ခုမှ မသေချာဘူး",
      "ဟောဒီ့မြေ ဟောဒီ့ရေမှာ",
      "မြန်မြန်သေဖို့ကလွဲပြီး",
      "သေချာတာ ဘာတစ်ခုမှ မရှိဘူး။",
      "မလုံခြုံဘူး",
      "ဘာတစ်ခုမှ မလုံခြုံဘူး",
      "ဟောဒီမြေ ဟောဒီ့ရေမှာ",
      "အစော်ကားခံရဖို့ကလွဲပြီး",
      "လုံခြုံတာ ဘာတစ်ခုမှ မရှိဘူး။",
      "မငြိမ်းချမ်းဘူး",
      "ဘာတစ်ခုမှ မငြိမ်းချမ်းဘူး",
      "ဟောဒီ့မြေ ဟောဒီ့ရေမှာ",
      "လက်နက်ကိုင်ထားတဲ့သူတွေကလွဲပြီး",
      "ငြိမ်းချမ်းတာ ဘာတစ်ခုမှ မရှိဘူး။",
      "မချောင်လည်ဘူး",
      "ဘာတစ်ခုမှ မချောင်လည်ဘူး",
      "ဟောဒီ့မြေ ဟောဒီ့ရေမှာ",
      "ခရိုနီတစ်စုကလွဲပြီး",
      "ချောင်လည်တာ ဘာတစ်ခုမှ မရှိဘူး။",
      "မဖွံ့ဖြိုးဘူး",
      "ဘာတစ်ခုမှ မဖွံ့ဖြိုးဘူး",
      "ဟောဒီ့မြေ ဟောဒီ့ရေမှာ",
      "ဒုက္ခ သုက္ခတွေ ဖွံ့ဖြိုးတာကလွဲပြီး",
      "ဖွံ့ဖြိုးတာ ဘာတစ်ခုမှ မရှိဘူး။",
      "မစိမ်းလန်းဘူး",
      "ဘာတစ်ခုမှ မစိမ်းလန်းဘူး",
      "ဟောဒီ့မြေ ဟောဒီ့ရေမှာ",
      "ဆိုင်းဘုတ်တွေကလွဲပြီး",
      "စိမ်းလန်းတာ ဘာတစ်ခုမှ မရှိဘူး။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 91
  },
  {
    "title": "မျိုလို့မကျတဲ့ ကမ္ဘာ",
    "author": "လင်းရဋ္ဌ",
    "language": "Burmese",
    "poem_lines": [
      "သူမရဲ့ မျက်ရည်တွေက",
      "ငါနဲ့ ငါ့ကမ္ဘာမြေ တစ်ခုလုံးကို ရွှဲရွှဲစိုသွားစေခဲ့ပြီ",
      "တစ်ခြမ်းကလင်း၍ တစ်ခြမ်းကမှောင်နေတဲ့ ကမ္ဘာကြီးမှာ",
      "တစ်ခြမ်းက စိုပြည်လို့ တစ်ခြမ်းက ငိုနေလို့",
      "တစ်ခြမ်းက ဝလင်လို့ တစ်ခြမ်းက ဆာလောင်လို့",
      "တစ်ခြမ်းက စိမ်းလန်းလို့ တစ်ခြမ်းက မငြိမ်းချမ်းလို့",
      "အိမ်မွေးတိရစ္ဆာန်တွေလောက်တောင်",
      "မတောက်ပြောင်နိုင်တဲ့ လူသားတွေရဲ့ ဘဝတွေနဲ့",
      "မိမိဝင်ရိုးပေါ် မိမိလည်ပတ်နေရတဲ့",
      "စကြဝဠာထဲက ဂြိုဟ်လေးတစ်လုံးရေ",
      "သန်းပေါင်း ခုနစ်ထောင်ကျော်ရှစ်ထောင်နဲ့",
      "ဘယ်လောက်ကြာကြာရှင်သန်နိုင်ဦးမှာလဲ",
      "တချို့တွေက အဆမတန် ပြီးကြလို့",
      "တချို့တွေကျ အဆမတန် ပိန်လှီကြလို့",
      "ငါလေ အစားကောင်းလေးတွေ စားရတိုင်း",
      "အနေအထိုင်ကောင်းလေးတွေနဲ့ နေထိုင်ရတိုင်း",
      "မျိုလို့ ဖြစ်နေရတာ ကြာခဲ့ပါပြီ ကမ္ဘာကြီးရယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 93
  },
  {
    "title": "၇၀",
    "author": "လင်းအောင်ပြည့်",
    "language": "Burmese",
    "poem_lines": [
      "ခုနှစ်ဆယ် . . . တဲ့",
      "သူ့အရွယ်က ညလိုမှောင်လာသလောက်",
      "သူ့အရောင်က လလိုဝင်းပ။",
      "သူ့ရှင်သန်မှုရဲ့ အဓိပ္ပာယ်ဆိုဘာ - - •",
      "နတ်ပြည်မှာသာ ဖွင့်ဆိုနိုင်မယ့် ခက်ဆစ်။",
      "သူ့အချစ်မှာ...",
      "အရောင်မပါ",
      "အဆင့်အတန်းပါ",
      "နယ်မြေသတ်မှတ်ချက်မပါ။",
      "သူ့ကမ္ဘာဟာ သိပ်ကိုကျယ်ဝန်းတယ်။",
      "သူ့အသက်တွေ ကြီးလာသလို",
      "သူ့တန်ဖိုးတွေ မြင့်လာတယ်",
      "၂၀၁၅ ရယ်...",
      "သူ့ကို ဝယ်နိုင်ပါဦးမလားကွယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 95
  },
  {
    "title": "အလွမ်းအစအနများ",
    "author": "လင်းအောင်ပြည့်",
    "language": "Burmese",
    "poem_lines": [
      "ညနေတစ်ခင်းလုံး အထီးကျန်ခြင်းတွေနဲ့ မှိုင်းညို့",
      "ငါ့အလွမ်းတို့ ပရမ်းပတာ နိုင်လွန်းတယ်။",
      "နယ်ခြားမျဉ်း အတည်တကျနဲ့",
      "တည်ပြီးကာစ မြို့ဟောင်းလေးရေ",
      "ငါ... နေခဲ့ဖူးတဲ့ အဲဒီရင်မြေမှာ",
      "ကြွေကျန်ခဲ့ရှာတဲ့ ပန်းတစ်ပွင့်အတွက်",
      "အရမ်းတွေလည်း သက်တမ်း ရင့်ရတော့မယ်ကွယ်။",
      "“စည်း” ဆိုတာ နီးနေပေမဲ့ ကျော်ဖို့ခက်တဲ့ တံတိုင်းတစ်ချပ်ပို့",
      "အထပ်ထပ် မြည်တမ်းနေတဲ့ မမီမကမ်း",
      "ငါ့ခေါ်သံတွေလည်း အမှောင်ယံထဲမှာပဲ",
      "ပဲ့တင်ထပ်ကျန်ခဲ့ပါပြီ။",
      "အကြင်နာသီချင်းတွေ နှစ်ယောက်အတူ ဆိုဖို့",
      "မျှော်လင့်ချက် ကြိုးတွေ အသေအချာ",
      "ညှိထားခဲ့တဲ့ ငါ့အနာဂတ် ဂစ်တာအိုလေးရေ",
      "ကြေကွဲတေးတွေ အကြိမ်ကြိမ် ဆိုရင်း",
      "ငါ တစ်ယောက်တည်း ကွဲကြေနေရတဲ့",
      "ညတွေအတွက်",
      "လက်ကွက်မေ့ ကြိုးပြတ်လို့",
      "ငါ့အလွမ်းဇာတ် ဘယ်အချိန်မှ တစ်ခန်းရပ်ရပါ့မလဲကွယ်"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ ၁၉၉၉",
    "release_date": "1999",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 96
  },
  {
    "title": "ခေတ်",
    "author": "လင်းအောင်ပြည့်",
    "language": "Burmese",
    "poem_lines": [
      "အလွဲတွေနဲ့ ပွဲကျနေကြတဲ့ လောကထဲ",
      "ငါကပဲ အသက်ရှူမှားနေခဲ့တာလား။",
      "တစ်နေ့တစ်ခြား ပိုများလာတဲ့ အမနာပမှိုင်းတွေထဲ",
      "ခေတ်ဟာ အရောင်တွေလည်း လွဲလို့။",
      "အမှန်တရားခမျာလည်း",
      "ရန်များကို မရှင်းနိုင်သေးလေတော့",
      "ရွာပြင်ဇရပ်မှာပဲ မျက်နှာငယ်နေရရှာ။",
      "ကြာလေနက်လေ အဝိဇ္ဇာအမှောင်ထုတွေထဲမှာတော့",
      "ခွေးဟောင်သံတွေသာ . . . ပိုဆူညံလာခဲ့ပေါ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 98
  },
  {
    "title": "အဖြူရောင်ချစ်ခြင်းတေး",
    "author": "သွေး (စစ်ကိုင်း)",
    "language": "Burmese",
    "poem_lines": [
      "တမြတ်တနိုး သိမ်းဆည်းထားခဲ့ရတဲ့ ချစ်ခြင်းကို",
      "အလင်းရောင်နဲ့ ဖူးပွင့်ဖို့",
      "နွေဦးသုံးခါ စောင့်ခဲ့ရတယ်",
      "ဘယ်တော့မှ မေ့မရနိုင်မယ့် အသံဝါလေးနဲ့",
      "အနူးညံ့ဆုံး အပြုံးတို့ကို",
      "အဓိပ္ပာယ်ဖော်တတ်ခဲ့ပြီ။",
      "မျက်ရည်နဲ့ နာကျင်ရခြင်းများကို ချန်ထားရစ်ခဲ့",
      "ဟောဒီ အသစ်စက်စက် ငါ့ မျှော်လင့်ခြင်း ကမ္ဘာထဲမှာ",
      "အဖြူရောင် သံယောဇဉ် ပဲ့တင်တွေနဲ့",
      "နှလုံးသားကို အထပ်ထပ် ရစ်နှောင်ဖွဲ့ထားရဲ့။",
      "တစ်စုံတစ်ရာသော သစ္စာတရားအကြောင်းကို",
      "လက်ဆောင်စာအုပ်ကြားက တစ်သျှူးစလေးတွေက",
      "ပြန်ပြောပြလိမ့်",
      "အဲသလို နားလည်မှုတို့ တစ်ဖန် ဖွဲ့တည်သော",
      "မျက်ဝန်းအကြည့်များထဲ",
      "ငါ့ အသက်ရှင်သန်မှု ဥယျာဉ်မှာ",
      "ပျော်ရွှင်မှုတို့ အခိုင်လိုက် ဖူးပွင့်နေကြပေါ့။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ နိုဝင်ဘာ၊ ၂၀၀၄",
    "release_date": "2004-11",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 100
  },
  {
    "title": "ပုဂံ",
    "author": "သွေး (စစ်ကိုင်း)",
    "language": "Burmese",
    "poem_lines": [
      "သမိုင်းနဲ့ရေးတဲ့ ရောင်စုံစုတ်ချက်တွေက",
      "ကွေးလိုက်.... ဖြောင့်လိုက် - - -",
      "ထူလိုက်... ပါးလိုက်နဲ့",
      "ရှုမဆုံးအောင်လှတဲ့ ရှုမျှော်ခင်းတွေထဲ",
      "ပန်းချီကားဟာ - - -",
      "ဝင့်ကြွားမှုတွေနဲ့ - - -",
      "ရဲရင့်လို့ . . . ။",
      "ဧရာဝတီ မြစ်ကမ်းနဖူးက",
      "လောကနန္ဒာစေတီအပါးမှာ",
      "ရပ်ငေး",
      "ထနောင်းပန်းပွင့်တွေဟာ... -",
      "လင်းချင်တိုင်းလင်းမြဖူးဝေလို့...",
      "ရာဇဝင်တစ်စုံတစ်ရာကို ပြောပြနေတဲ့",
      "တန့်ကြည့်တောင်ဘက်ဆီ",
      "အကြည့်တွေ ပို့လွှတ်ရင်း",
      "ဆည်းလည်းခတ်သံဟာ ညကို ပိုအသက်ဝင်",
      "စေခဲ့ပြီ...။",
      "ဝဲကတော့တွေကြားက ဧရာဝတီဟာ",
      "တိတ်ဆိတ်ခြင်း တေးတစ်ပုဒ်ကိုဟစ်ကြွေး",
      "အလင်းတွေနဲ့မြူဆွယ်နေတဲ့ လ မင်းသမီးလေးဆီ",
      "မမီမကမ်းနဲ့.....လို့...",
      "ပကတိရှိနှင့်ပြီးသား အလှတရားနဲ့မှ",
      "အသားကျနေတဲ့ ပုဂံကို",
      "ဘာအရာနဲ့ ထပ်မဖုံးအုပ်ပါနဲ့လို့- - -",
      "လတစ်ခြမ်းကွေး အလင်းကြားမှာ",
      "တိတ်တခိုး ပြောနေမိပါရဲ့ - - - ၊",
      "ရေတမာနဲ့ နွေတမာတို့ ယှက်ဖြာသန်းတဲ့",
      "လမ်းကလေးမှာ",
      "သစ်ရွက်လေးတစ်ရွက် လေပြည်ဝှေ့တာကအစ",
      "တရှဲရှဲမြည်နေတဲ့ ထန်းရွက်တွေအလယ်",
      "အညာရနံ့ ထုံသင်းနေတဲ့ မြင်ကွင်းအဆုံး",
      "အားလုံးဟာ နီးဝေးမြင် ပီပြင်တဲ့",
      "ပန်းချီကားတစ်ချပ်ပေါ့။"
    ],
    "notes": "လင်းအောင်ပြည့် နှင့် နှစ်ယောက်ပေါင်းတစ်ပုဒ်ဖွဲ့ပါသည်။",
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 101
  },
  {
    "title": "ချစ်သူနှစ်ယောက်",
    "author": "သွေး (စစ်ကိုင်း)",
    "language": "Burmese",
    "poem_lines": [
      "တစ်ယောက်က တစ်ယောက်နှလုံးသားကို",
      "မမြင်သာအောင် ဖုံးကွယ်",
      "တစ်ယောက်က တစ်ယောက်ကို နာကျင်မှုတွေနဲ့",
      "ထည့်ထည့်ပစ်ပေါက်",
      "သမားရိုးကျမဆန် နှုတ်ဆက်စကားတွေနဲ့",
      "တစ်ယောက်ကို တစ်ယောက် ပွေ့ဖက်ကြ။",
      "သပ်ရပ်စွာ မျိုသိပ်ထားတဲ့ ရင်ဘတ်တစ်ခုထဲမှာ",
      "တစ်ယောက်က တစ်ယောက်ကို မပေးဖြစ်တဲ့",
      "နှင်းဆီတွေရှိတယ်",
      "ချစ်ခြင်းတွေနဲ့ အပြားခတ်ထားတဲ့",
      "အိပ်မက်နန်းကြိုးမျှင်တွေလည်းရှိတယ်",
      "ကမ္ဘာဦးကတည်းက အချစ်ဟာ",
      "ဘယ်ကိုစီးဆင်းစေရပါ့မလဲ",
      "တစ်ယောက်က တစ်ယောက်ကို တံခါးပိတ်ထားတယ်။",
      "တစ်ယောက်ရဲ့မျက်ရည်ကို တစ်ယောက်က",
      "မမြင်စတမ်း ဟန်ဆောင်ကြ",
      "အတ္တအိုက်ဆိုဘားထဲမှာ တစ်ယောက်ကိုတစ်ယောက်",
      "လေဖိအားတိုင်းကြ",
      "ပြီးတော့ (တိတ်တဆိတ်) အလွမ်းတွေ မျက်နှာပြည့်",
      "စိုက်ပျိုးကြ။",
      "“မချစ်ဖူးတဲ့ တစ်ယောက်က တစ်ယောက်ကို",
      "အကာအကွယ်ယူကြ",
      "အတွင်းသား နံရံဘက်ဆီမှာတော့",
      "“သတိရခြင်း” သစ်ပင်တွေကိုယ်စီနဲ့",
      "အဲသလို တစ်ယောက်က တစ်ယောက်ကို",
      "လပြည့်ညတွေ ဝှက်ထားခဲ့ပုံများ။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ ၂၀၀၂",
    "release_date": "2002",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 103
  },
  {
    "title": "ရလဒ်",
    "author": "အယ်ကောင်း",
    "language": "Burmese",
    "poem_lines": [
      "ဆန္ဒနဲ့ တစ်ထပ်တည်းကျမယ့်",
      "နာရီတွေကို တစ်ခါတလေ ဖိတ်စာကမ်းလိုက်",
      "တစ်ခါတလေ ပွဲဖျက်လိုက်နဲ့",
      "ခန်းပြတ်မရတဲ့ ညတွေမှာ",
      "မိုးရေချိုးခဲ့ပေါင်း များပြီး",
      "ကျောခိုင်းပြီ ဆိုတဲ့အသိနဲ့",
      "အရေအထပ်ထပ် ခြုံထားခဲ့တာတောင်",
      "တစ်ခါတလေ အတွင်းဆုံးအလွှာဟာ",
      "မင်းဖြစ်နေခဲ့သလို",
      "တစ်ခါတလေ မင်းက ရေမြွေတစ်ကောင်လို",
      "ငါ့ကို အဆိပ်မသင့်နိုင်ခဲ့ဘူးလေ။",
      "ကံကြမ္မာ မသမာလိုက်ပုံများ",
      "အိပ်မက်ဆို အကောင်းသား",
      "ငါ့ ရင်ခန်းထဲက “မာန”အားလုံးနဲ့ရင်းပြီး",
      "ဆွဲခဲ့တဲ့ တစ်ချပ်တည်းသော ပန်းချီကားပါ",
      "ဆေးရောင်မပြယ်သေးသရွေ့",
      "တစ်ခါတလေတွေ အခါခါလည်နေဦးမှာပေါ့။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 105
  },
  {
    "title": "အချိန်မီ",
    "author": "အယ်ကောင်း",
    "language": "Burmese",
    "poem_lines": [
      "အို... မိတ်ဆွေတို့",
      "အရင်ကတော့ ရှုမငြီးတဲ့",
      "တို့ရဲ့ မိခင်ကမ္ဘာကြီးပေါ့",
      "အချိန်မှန် နွေမိုးဆောင်းနဲ့",
      "တို့တစ်တွေကို ကောင်းကောင်းကြီး အကျိုးပြုခဲ့",
      "သဘာဝတရားများနဲ့ ရာစုနှစ်များစွာ",
      "တို့တစ်တွေ သာယာခဲ့ လှပခန့်ညားခဲ့။",
      "ဒီလိုနေရင်းနဲ့ တို့တစ်တွေ",
      "ကိုယ့်ဝမ်းပြည့်ဖို့ ကိုယ့်အစွမ်းဖြည့်ဖို့",
      "မိခင်ကမ္ဘာရဲ့ အသွေးအသား",
      "သဘာဝတရားကို သူတမျိုး ငါတစ်ဖုံ",
      "ကုန်အောင်ဖြုန်းပစ်ကြ",
      "အဆုံးမှာတော့ ပြုံးတတ်တဲ့ တို့ကမ္ဘာကြီး",
      "ပဲ့လေပြီ ရာသီအကြမ်းနဲ့",
      "ရေလွှမ်းခံရလို့ ရှိသမျှရိက္ခာတွေ",
      "ကိစ္စတုံး ဘ၀တွေပါ စုံးရှုံးခဲ့ကြ။",
      "မိုးခေါင်ရေရှား၊ ငတ်မွတ်ခေါင်းပါး",
      "ဒါတွေ ခဏခဏကြားရ",
      "အပူချိန်မြင့် ထပ်ဆင့်ငလျင်",
      "မုန်တိုင်းတွေလည်းဝင်ခဲ့",
      "မြစ်ရေနှင့်စမ်း အင်းအိုင်ခန်းပုံ",
      "မမြင်ချင်မှအဆုံး",
      "မရှုရက်စရာ မခံစားချင်မှအဆုံး",
      "ရင်နင့်ကြေကွဲစရာ",
      "တို့ကမ္ဘာရဲ့ ကျန်းမာရေး",
      "တစ်နှစ်ထက်တစ်နှစ် ဆိုးရွား",
      "တစ်နှစ်ထက်တစ်နှစ် တိုးပွား",
      "တစ်ခုခုတော့ မှားနေပြီ။",
      "ရင်းမြစ်ကိုသိ တို့တစ်တွေ",
      "အဖြေညှိကြစို့",
      "သဘာဝတရားကို လေ့လာ",
      "သဘာဝတရားကို မြတ်နိုး",
      "သဘာဝတရားကို ထပ်တိုးအောင်",
      "သစ်ပင်တွေစိုက် ကြွပ်ကြွပ်အိတ်တွေ ရိပ်သိမ်း",
      "ကာဗွန်ဒိုင်အောက်ဆိုဒ်တွေ လျှော့ချ",
      "အဏုမြူပွဲတွေ ရပ်စဲ",
      "တို့ကမ္ဘာ ရေရှည်တည်တံ့ခိုင်မြဲ",
      "ယိုင်လဲပြီး မသွားဖို့လေ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 106
  },
  {
    "title": "ပျောက်ဆုံးခြင်း",
    "author": "အယ်ကောင်း",
    "language": "Burmese",
    "poem_lines": [
      "မင်းကပဲ ငါ့ကို ပစ်သွားတာလား",
      "ငါကပဲ မင်းကို စွန့်လိုက်တာလား",
      "ခုလို နေရှိန်စူးတဲ့ မွန်းတည့်မှာ။",
      "မင်းကို မကာကွယ်နိုင်တဲ့ ငါ",
      "ငါ့ကို မကာကွယ်နိုင်တဲ့ မင်း",
      "တရားဝင် ကွာရှင်းပြတ်စဲထားကြတာမှ မဟုတ်တာ။",
      "ခရမ်းလွန်ရောင်ခြည်တဖွဲဖွဲ",
      "ပစ်ကွင်းထဲ အလေးပြသဏ္ဍာန်နဲ့",
      "လမ်းလျှောက်နေတာ ငါးပေါ့။"
    ],
    "notes": "အယ်ကျော်မြတ်ခိုင်နှင့် နှစ်ယောက်ပေါင်းတစ်ပုဒ်ဖွဲ့ပါသည်။",
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 108
  },
  {
    "title": "အချစ်ကဗျာရိုးရိုးလေးတစ်ပုဒ်",
    "author": "ကိုစောနန္ဒာ (ကျောင်းကုန်း)",
    "language": "Burmese",
    "poem_lines": [
      "တစ်ပင်လုံးခုတ်ချပိုင်ခွင့်ရှိပါတယ်",
      "မင့် ရွှန်းတောက်တောက်အပြုံးတစ်စုံကို",
      "တရားသောအားဖြင့် အရည်ကျိုသောက်ခွင့်တော့ပေးပါ။",
      "ကောင်မလေးရေ - - -",
      "လူတစ်လုံးသူတစ်လုံးချစ်မက်ချင်လို့",
      "ငါ့ရဲ့ လူဖြစ်ပိုင်ခွင့်လက်မှတ်အစစ်က",
      "အတိတ်ညစ်ညစ်တွေနဲ့",
      "ကွာရှင်းပြတ်စဲပြီးခဲ့။",
      "လေကြီးမိုးကြီး မမျှော်လင့်ပါဘူး",
      "မင်းကသာ မြစ်တစ်စင်းဆိုရင်",
      "နစ်မွန်းဖို့ အသင့်အနေအထားနဲ့",
      "ငါ အုံ့မှိုင်းညိုရင့်ရုံပေါ့",
      "ရိုးရိုးအေးအေး မေတ္တာပူချင်တဲ့ကောင်ပါ။"
    ],
    "notes": "သရဖူမဂ္ဂဇင်း၊ သံယောဇဉ်ရပ်ဝန်းအချစ်ကဗျာ၊ ၁၉၉၉",
    "release_date": "1999",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 110
  },
  {
    "title": "၂၁ ရာစု ဒရမ်မာ",
    "author": "ကိုစောနန္ဒာ (ကျောင်းကုန်း)",
    "language": "Burmese",
    "poem_lines": [
      "ရင်ထဲမှာ ပန်းတွေပွင့်နေတာမဟုတ်ဘူး",
      "အချိန်မရွေး ပလပ်ကျွတ်သွားနိုင်တဲ့",
      "ကာလဒေသကြီးမှာ",
      "ဘယ်နေ့က ဘယ်သူကို ဘာညာသရကာဆိုတဲ့",
      "မင့်ရဲ့ အင်တာနက်ပေါ်က လိင်ကိစ္စတွေ",
      "ငါ့သီအိုရီထဲ လာလာမပွားပါနဲ့",
      "ငါ့ဒက်ဖနေးရှင်းကို အဂွမ်းမခံနိုင်ဘူး",
      "နေစမ်းပါ ဝေးဝေးကြီးမှာ သွားသေလိုက်",
      "ငါ အန်မိလိမ့်မယ်",
      "နမ်းနေတဲ့ မင့် ပါးစပ်ထဲ ငါအဆိပ်ခတ်မိလိမ့်မယ်",
      "FZကွန်မန်ဒို ဖင်ထောင်နောက်မှာ",
      "အဲ့ဒီဘသားချောရဲ့ကျောကို",
      "တန်ပိုတင်ထားတဲ့ ကုန်ကားလိုဖွံ့ထွားတဲ့",
      "မင့်ရင်သားနဲ့ ကလိထိုးရင်း",
      "ကားယားခွပါသွားတာလောက်တော့",
      "ငါက သိသာသိစေမမြင်စေနဲ့မျက်မှန်",
      "တပ်ပြီး စီးကရက်အခဲမပျက် ရှိုးနေဦးမှာ",
      "ဘယ်အရပ်က တိုက်လာမှန်းမသိတဲ့",
      "ဘယ်ညနေခင်းလေပြည်လေးတွေနဲ့",
      "ဘယ်တည်းခိုခန်းမှာ ဘယ်နှဆက်ရှင်နေနေ",
      "မင်းလည်း သိသာသိစေမမြင်စေနဲ့မျက်မှန်လေး",
      "တပ် နောက်ထပ်အခြားငနဲဆီ",
      "ဖုန်းမက်ဆေ့ပို့ရင်း ငါ့ကို ရှိုးလိုက်ပါ",
      "ဘောင်ချာမလေးရဲ့",
      "ဘာ !! အချစ်တဲ့လား",
      "အချစ်ဆိုတာ သွားမတိုက်ရသေးတဲ့",
      "ပါးစပ်ရဲ့ ညက သောက်ထားတဲ့",
      "ရှန်ပိန်နံ့မပျောက်သေးတဲ့",
      "မင့်ရဲ့ အာပုပ်နံ့ပါကွာ",
      "တို့တစ်တွေရဲ့ ရင်ထဲမှာ ပန်းတွေ",
      "ဆက်သွယ်မှု ဧရိယာပြင်ပဖြစ်နေတာဖြင့်",
      "ကြာလှပြီ မဟုတ်လားကွယ်။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 111
  },
  {
    "title": "ခေတ်ကြီးက လန်ကျောက်ဖြစ်ခါနီးပြီ",
    "author": "ကိုစောနန္ဒာ (ကျောင်းကုန်း)",
    "language": "Burmese",
    "poem_lines": [
      "စားနေကျ ကြောင်ဖားကြီးဟာ",
      "သူ့ချေးသူယက်ပြီးဖုံးတတ်တဲ့လက်ကို",
      "တိုက်ပုံအင်္ကျီထဲက ထုတ်ပြီး",
      "မည်းမည်းမြင်ရာ ကုတ်တော့မယ်",
      "ခေတ်ကြီးက လန်ကျောက်ဖြစ်ခါနီးပြီ။",
      "ဝါးနက်ဝါးအရင်းပိုင်းလေး",
      "တစ်ထောင်သာသာလောက်ခုတ်ထားမှ",
      "စမုတ်တံအဟောင်းလေးတွေ ပြန်စု",
      "တမံတလင်းနဲ့ ပွတ်ပြီး ချွန်ထားမှ",
      "ရေခန်းစအိုင်တွေ့ရင် ရွှံ့စေးစေးလေး ဆင်းခွာ",
      "လောက်စာလုံးလေးတွေလည်း လုံးထားမှ",
      "အင်း ဒါက ရှာရနည်းနည်းခက်မယ်",
      "နှစ်အိမ်ကျော် စက်ဘီးပြင်ဆိုင်က",
      "ကုံးသီးတွေပဲ တစ်နေ့ နှစ်လုံးလောက်",
      "ကောက်ထားမှ တန်ကာကျမယ်",
      "လိုရမည်ရပေါ့",
      "ကျည်ဆန်မလာခင် ဘတ်နတ်ကြီးက",
      "အရင်ဆုံး တိုင်းခန်းလှည့်လည်မှာမဟုတ်လား",
      "ဘတ်နတ်ကြီးမလာခင် ကိုယ်က",
      "ဦးအောင်ကျွေးနိုင်ဖို့လိုတယ်",
      "ကိုယ်က ဦးအောင်ကျွေးနေတုန်း",
      "ကျည်ဆန်တွေ ပလူပျံလာတော့လည်း",
      "ပြေးကြလွှားကြရုံပေါ့",
      "လက်ဖက်ရည်တော့ ငတ်လိမ့်မယ်",
      "ဘယ်တတ်နိုင်မလဲ",
      "အများညီတော့ ဤကို ကျွဲဖတ်ရမှာပဲ",
      "အဲ့ဒီလိုများဖြစ်လာရင်",
      "စာရွက်ပေါ်မှာ စကားလုံးတွေကို",
      "ဒေါင်လိုက်ရေးတာ ကဗျာမဟုတ်ဘူးလို့",
      "ခေတ်ကောင်းတုန်းကလို ဘေးထိုင်ဘုပြောမယ့်အစား",
      "လူဇော်လူမော်တွေကို ဆေးပေါ့လိပ်လေး",
      "ကွမ်းယာလေးနဲ့ ရေပူရေချမ်း ကမ်းလှမ်းပြီး",
      "ပေါင်းထားရမယ်",
      "ဒါမှ ဟိုးတလောက",
      "သောက်စရာအသံပြတ်လို့ ပေါင်ထားတဲ့",
      "ငှက်ကြီးတောင်ဓားကြီး တစ်ပြားမှ မပေးဘဲ",
      "ပြန်ယူလို့ရမှာ",
      "အိမ်ရှေ့ ဘူးစင်ကို ဆန်ကွဲအမှတ်နဲ့",
      "လာလာကရိုင်းနေတဲ့ ကြက်မကိုလည်း",
      "မဆလာနင်းကြမ်းနဲ့ ကာလသားချက်လို့ရမှာ",
      "ဂေါ်တာပဲ ပျော်စရာကြီး။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 113
  },
  {
    "title": "လူ",
    "author": "ကိုစောနန္ဒာ (ကျောင်းကုန်း)",
    "language": "Burmese",
    "poem_lines": [
      "သေတစ်နေ့ မွေးတစ်နေ့",
      "ကိုယ်ဖြစ်ကိုယ်ခံ စံ",
      "တစ်ယောက်မရှိတော့လည်း",
      "လောကကြီးက လွမ်းနေမှာမဟုတ်မှန်း",
      "သိရတော့ ထပဲ ကရမလို",
      "ထိုင်ပဲ ငိုရမလို",
      "ပြီးတော့ ဘာမှလည်း ဟုတ်ဘာမဟုတ်ဘူး။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 115
  },
  {
    "title": "ပေါက္ခရဝဿ ပိတောက်",
    "author": "အယ်ကျော်မြတ်ခိုင်",
    "language": "Burmese",
    "poem_lines": [
      "ဥဩငှက်တွေလို ဝင်ထွက်သွားလာပါဦး",
      "တစ်နှစ်တာလုံး နယ်ခြားတံခါးတစ်ချပ်လို",
      "စောင့်မျှော်...",
      "နွေ နဲ့ မိုး ဧပရယ်မှာ ချိန်းဆုံတော့",
      "ပိတောက်တွေ ရုံပြည့်ရုံလျှံရွာချ",
      "ဗုံသံတွေ၊ ခုန်သံတွေကြားမှာ",
      "အာရုံတွေဟာ အကွပ်မဲ့လည်ပတ်နေပြီး",
      "ခန္ဓာကိုယ်က အနှောင်မဲ့တွယ်ကပ်လို့။",
      "ကျွန်တော့အလွမ်းနဲ့ ဖွဲ့တဲ့နွေပါ. . -",
      "ကျွန်တော့မျက်ရည်နဲ့ ညို့တဲ့မိုးပါ. -",
      "ချစ်ခြင်းတရားနဲ့ ကြိုးညှိထားတဲ့",
      "ရနံ့ဖျားရာသီသံစဉ်",
      "ကျွန်တော့ရင်နဲ့ ပန်ဆင်ပေးဖို့ပါ။",
      "ထုံးဖွဲ့မထားတဲ့ ဆံနွယ်ကလေးရေ...",
      "အသုံးတည့်မယ့် အပင်မျိုးကို အရင်ပျိုးပြီးမှ",
      "ဘယ်သူ တမင်ချိုးရက်ပါ့မလဲ",
      "ချစ်လို့ပွင့်တဲ့ပိတောက် တွေ့လား",
      "နေရာမရရင်တောင် ကြွ ရဲ ခဲ့ တာ။"
    ],
    "notes": "သရဖူမဂ္ဂဇင်း၊ သံယောဇဉ်ပန်းအချစ်ကဗျာ၊ ပြီး ၂၀၁၁",
    "release_date": "2011",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 117
  },
  {
    "title": "အသွေးအသား ၁၃၅",
    "author": "အယ်ကျော်မြတ်ခိုင်",
    "language": "Burmese",
    "poem_lines": [
      "ဖျောက်လည်း မပျောက်နိုင်တဲ့ သမိုင်းတွေ",
      "ခြောက်လည်း မခြောက်နိုင်တဲ့ ရေတွေ",
      "သီတင်းကျွတ်နဲ့ တန်ခူးမှာ",
      "တက်တစ်ခါ ကျတစ်လှည့်",
      "ရှမ်းရိုးမရဲ့ အလှနတ်သမီး",
      "အင်းရေပြင်မှာ ၁၃/--- တွေ",
      "အသွေးအသားနဲ့ ထုဆစ်",
      "ကိုယ်ပိုင်နံပါတ် ၁၃၅",
      "ငါတို့လူမျိုး မွေးဖွားခဲ့။",
      "ငါတို့တိုင်းပြည်ရဲ့ အတွင်းသားမှာ",
      "ထွင်းထားတဲ့အက္ခရာ အင်းသား",
      "အောက်မှာ မျဉ်းတစ်ကြောင်းတားလို့။",
      "ငါတို့ဟာ အသွေးအသားရဲ့ အထွေးဆုံးသား",
      "ကိုယ့်တိုင်းကိုယ့်ပြည်ရဲ့ အနားသတ်တံတိုင်း",
      "ကိုယ့်အိမ်ကိုယ့်ရာရဲ့ နံရံ",
      "ကိုယ့်ဝင်းကိုယ့်ခြံရဲ့ တံခါးတစ်ချပ်",
      "ကိုယ့်မြေကိုယ့်ရေမှာ ကိုယ့်လှေကိုယ် လှော်လို့",
      "ကိုယ်ခြေကိုယ် ခတ်ခဲ့သူတွေဖြစ်တယ်။",
      "အတီတေကာလများဆီက",
      "သက်ပြည့်အငြိမ်းစားမိခင်ကြီးရဲ့",
      "ဗျည်းထဲက တနင်္ဂနွေသားတွေပေါ့",
      "ပြောင်းလို့မရ ဟောင်းလို့ လှသွားတဲ့",
      "ကျောင်းတော်တွေဟာ",
      "ရိုးမှု ညီညွတ်မှု ကိုင်းရှိုင်းမှုတို့ရဲ့ အသားတံဆိပ်",
      "အဲဒါ အင်းသားတွေရဲ့ စိတ်ပဲ။",
      "ငါတို့နေရာ ရေဇလာ",
      "မေတ္တာတရားနဲ့ ခင်းကျင်း",
      "ငြိမ်းချမ်းခြင်းကမ္ဘာပေါ့။",
      "တိုင်းရင်းသားတွေလား - - -",
      "တံတိုင်းမင်းခြားလေသလား • • •",
      "နယ်မြေစည်းမခြား အများသူသူငါ",
      "မိုးပျံ လှေစီး မြေလျှိုးပြီးရောက်သူတွေ",
      "တစ်ရက်တည်းနေချင်သူတွေ",
      "တစ်သက်စွဲနေချင်သူတွေ",
      "ဘယ်လိုလူမျိုးလာလာ ဧည့်သည်တွေ",
      "အနေနဲ့တော့ ဘေးမသီရာ ရန်မခရာ။"
    ],
    "notes": null,
    "release_date": null,
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 118
  },
  {
    "title": "မိုးကာလမှတ်တိုင်",
    "author": "အယ်ကျော်မြတ်ခိုင်",
    "language": "Burmese",
    "poem_lines": [
      "ပုစွန်ဆီရောင်ရင့်ရင့်ရဲ့ ကျောခင်းရာအကျော့မှာ",
      "စိတ်လှမ်းကို ဖော့ဖော့လေးချရင်း",
      "ရထားတို့ ဝင်ထွက်ရာကမ်းရဲ့",
      "နှစ်ယောက်စာ ထိုင်ခုံဆီ",
      "ဖိနပ်နှစ်ရန်ဟာ အမောဖြေ အပန်းဖြေ",
      "တစ်နေ့တစ်လံပေါ့ ယုံကြည်လို့နေတယ်။",
      "တို့တစ်တွေ---",
      "လက်ထဲက ထမင်းချိုင့် အလွတ်တွေကိုပဲ",
      "အချစ်ရဲ့ လက်ကို ကိုင်သလို",
      "အချစ်ရဲ့ လက်နဲ့ ကိုင်ခဲ့ကြ",
      "တို့တစ်တွေ” . .",
      "ဆွဲဆောင်မှုမရှိတဲ့ ကြော်ငြာဘုတ်အောက်",
      "အစွဲအလမ်းရဲ့ သတ္တိရှိန်စော်နဲ့",
      "မီးတောက်ပေါ့",
      "တို့တစ်တွေ. . .",
      "နောက်ကော့",
      "တို့တစ်တွေ...။",
      "“ရယ်ချင်တယ်” ဆိုတာလေးတစ်ခုအတွက်",
      "ဖြေမဆည်အောင်ကောင်းတဲ့ ဟာသကားတွေ",
      "ရုံမတင်ခင်ကတည်းက ကြည့်ပြီးသားပဲ",
      "တို့ လက်မှတ်တွေကို အဆွဲအဖြဲမခံနိုင်ဘူး",
      "ဦးရာစနစ်ထိုင်ခုံလေးပေါ်မှာ။",
      "အပျော်အခေါ်လေးတွေက ပိုးလိုမနေမနား",
      "ငြိမ့်အေးမှုက ချောင်းကောလို ခေါင်းမာဆဲပဲလား",
      "သက္ကရာဇ်မျဉ်းပေါ်က အမြိုက်တရားမသိတဲ့",
      "ဒုတိယ အမှတ်အသား"
    ],
    "notes": "သံယောဇဉ်ရပ်ဝန်းအချစ်ကဗျာ၊ ၂၀၀၁",
    "release_date": "2001",
    "poem_type": null,
    "book_name": "ခမ်းနားတဲ့ပင်လယ် ကဗျာများ",
    "poem_start_at_page": 120
  }
]