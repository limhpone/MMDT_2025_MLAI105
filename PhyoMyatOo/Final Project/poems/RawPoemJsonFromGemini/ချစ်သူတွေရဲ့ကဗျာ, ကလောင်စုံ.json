[
  {
    "title": "သေတမ်းစာ",
    "author": "မင်းသစ်",
    "language": "Burmese",
    "poem_lines": [
      "ချစ်သူရေ . .",
      "ငါသေခဲ့လျှင်",
      "သေတမ်းစာ ကမ္ဗည်းတင်လော့",
      "ဖြူလွင်လဲ့ပြာ ငါ့ဂူမှာလေ",
      "အောက်ပါအတိုင်း ရေးစမ်းပါ။",
      "တစ်ရံတစ်ခါ မေတ္တာဆုံဆည်း",
      "သမီးရည်းစား ချစ်သူများပင်",
      "မာန်ပွားဒေါသ စိတ်ကောက်ကြသို့",
      "လောကကြီးကို အပြစ်ဆိုရင်း",
      "ထိုလူ စိတ်ကောက်ခဲ့ဖူးသည် ဟု . . . ။"
    ],
    "notes": "( Robert Frost | The Will ကဗျာကိုမြန်မာပြန်သည်)",
    "release_date": "၁၉၆၅",
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 6
  },
  {
    "title": "အချစ်ကို တီထွင်ခဲ့တဲ့ ကြော့ကြော့လွင်",
    "author": "နောင်ဝင်းထွန်း",
    "language": "Burmese",
    "poem_lines": [
      "ငါ့စိတ်ကူးသစ်ရွက်စိမ်းနုသစ်တွေက",
      "နင့်ကို သတိရမှုတွေ သဲသဲလှုပ်ရင်း",
      "ပွင့်လင်းမှုစိတ်ကူးတွေက တဖြုတ်ဖြုတ်ကြွေကျခဲ့ပေါ့",
      "“ကြော့ကြော့လွင် ...”",
      "နင်က သစ်ရွက်ကြွေတွေကို ကြည့်ပြီး ..",
      "မျက်စိနောက် အမှိုက်ရှုပ်တယ်ထင်ကာ",
      "နေ့စဉ်တံမြတ်စည်းနဲ့ လှဲကျင်းပစ်မှာလား ၊",
      "(အင်းလေ .) ဒါက နင့်သဘော နင့်စိတ်ကြိုက်ပေါ့ ...",
      "(ဒါပေမယ့် ..)",
      "ငါ့ရဲ့အမှိုက်တွေက နင်ထင်ထားသလို ..",
      "နင့်နှလုံးသားပြဿဒ်ကို မီးမြိုက်မလောင်စေရပါဘူး",
      "ငါ့အမှိုက်တွေက (အရာရာမှာ ..)",
      "နင်နဲ့ထိုက်တန်တဲ့ ရွှေဖြစ်တယ်လို့ ယုံရင်",
      "ငါ့ရင်အလွမ်းသစ်ပင်ကို (နေ့စဉ် ..)",
      "ရေလောင်းပေါင်းသင်ပေးလှည့်စေချင်တယ်",
      "နင့်အစီအစဉ်က ပြောပါဦး",
      "ငါ့စိတ်ကူးသစ်ရွက်တွေက မျက်ခုံးတလှုပ်လှုပ်နဲ့",
      "(အခုအချိန်မှာ ..)",
      "လေနုသွေးဖူးဖူးမှုတ်မှာတောင် မခံစားနိုင်လောက်အောင်",
      "ထိတ်လန့်နေရရှာရဲ့. . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 7
  },
  {
    "title": "နှစ်ကိုယ်ခွဲလမင်း ကြယ်စင်ဝင်း",
    "author": "နောင်ဝင်းထွန်း",
    "language": "Burmese",
    "poem_lines": [
      "ကျိုက္ကဆံဘုရားပွဲ ပွဲဈေးခင်းမှာ ..",
      "ငါ့သတ္တိသွေးကို ရုံသွင်းပြသလို",
      "ညာဘက်လက်မောင်းရင်းမှာ",
      "“ကြယ်စင်ဝင်း ..”လို့ စိတ်အရူးနဲ့",
      "ဆေးမင်စုတ်ထိုး အချစ်မိုးဦး ...",
      "တိတ်တခိုး ရွာခဲ့ဖူးတယ်၊",
      "“ကြယ်စင်ဝင်း ..”တဲ့",
      "မင်းရဲ့ကျောင်းသွားဖော်သူငယ်ချင်းလား",
      "မင်းရဲ့ငယ်ရည်းစား စာရင်းဝင်လား",
      "သူငယ်ချင်းတွေရဲ့ မေးခွန်း",
      "ငါ့ရင်မှာ ဆူးတွေဝန်းရံခခဲ့ရဖူးတယ်၊",
      "“ကြယ်စင်ဝင်း ..”တဲ့ ငါဆိုချင်တဲ့ ..သီချင်း၊",
      "“ကြယ်စင်ဝင်း..”တဲ့.. ငါလိုချင်တဲ့ ..လမင်း ၊",
      "“ကြယ်စင်ဝင်း ..”တဲ့ ငါကြိုချင်တဲ့ ..ရှုခင်း၊",
      "အဲဒီ .. “ ကြယ်စင်ဝင်း ..” ပေါ့ ၊",
      "အလိုမတူတဲ့ ပြတင်းပေါက်တစ်ခုလို",
      "ငါ့ရှုခင်းတွေ သွေးခြေဥမွန်ကြပ်အောင်",
      "အသေပိတ်လိုက်တဲ့ တံခါးနှစ်ချပ်ကြားမှာ",
      "ညှပ်မိသွားတဲ့ ငါ့နှလုံးသားလေးရဲ့",
      "အလန့်တကြား အော်လိုက်မိတဲ့",
      "အသံကိုတောင် ပြန်နားထောင်ဖော်မရခဲ့",
      "အဲဒါ ““ကြယ်စင်ဝင်း”” ဆိုတဲ့",
      "မြစ်တစ်မြစ်ရဲ့ အသိမ်မွေ့ဆုံး ထောင်ချောက်ပေါ့ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 8
  },
  {
    "title": "ဥဩဆိုတာ နွေစစ်မှလှတယ်",
    "author": "မြေလတ်မောင်မြင့်သူ",
    "language": "Burmese",
    "poem_lines": [
      "နှစ်ကောင်ကျွေးလည်း ကင်းမပေါက်",
      "သုံးလေးကောင် ထိုးကျွေးလည်း ကင်းမပေါက်",
      "တစ်ဖက်လူ စားမဝတဲ့ ကျားကွက်ပေါ်က",
      "သေနင်္ဂဗျူဟာ အရှုံးနဲ့ ပခုံးထမ်းထားရတဲ့",
      "ငါ့အချစ်ပဲ ဒေလီယာ",
      "ဓူဝံကြယ်က မြောက်အရပ်တည့်တည့်ကို ညွှန်းတယ်",
      "စက္ကန့်တိုင်း သတိရစိတ်က မင်းနှလုံးသားဗဟိုတည့်တည့်ကို ညွှန်းတယ်",
      "ချစ်လို့ လွမ်းတဲ့အနာနဲ့ နာလို့ လွမ်းတဲ့အချစ်",
      "ဘယ်ဟာက အစစ်လဲ",
      "လမ်းမှာတွေ့တဲ့သစ်ပင်လို ဓားနဲ့ထစ်သွားရင်လည်း",
      "ငါ့မေတ္တာက အဖြူသားမပျက်တဲ့သစ္စာပဲ",
      "မင်းအသံမကြားရတာလည်း ဒုက္ခ",
      "မင်းမျက်နှာ မမြင်ရတာလည်း ဒုက္ခ",
      "မင်းမလာရင် ငါ့စိတ်ထဲမှာ မင်းကို တစ်ဝကြီးထည့်လို့",
      "ငါနဲ့ငါ မကျေနပ် ဒေလီယာ",
      "ငါနဲ့ငါ ဒေါပွ",
      "ငါနဲ့ငါ စစ်ခင်း",
      "ငါနဲ့ငါ မိုးမလင်းတော့ဘူး ဒေလီယာ",
      "မင်းနဲ့စတဲ့ ငါ့အကြောင်းမှာ",
      "ငါ့ဆောင်းစစ်စစ်ကတောင် နှင်းတစ်စက်မှ မကျတဲ့ သံသရာ",
      "ဟောဒီမှာ မင်းမတီးတဲ့ ငါ့ဂစ်တာ",
      "ဟောဒီမှာ မင်းမဆိုတဲ့ ငါ့သီချင်း",
      "ဟောဒီမှာ မင်းမရေးတဲ့ ငါ့ကဗျာ",
      "ဟောဒီမှာ မင်းမမက်တဲ့ ငါ့အိပ်မက်",
      "ဟောဒီမှာ မင်းအခက်ချိုးခဲ့တဲ့ ငါ့အရိပ်",
      "စိတ်နှစ်စိတ်ရဲ့ ချိတ်ဆက်မှုမှာ",
      "မင်းအတုဟာ ငါ့အစစ်ဖြစ်လို့",
      "ငါ့အချစ်ဟာ တစ်သက်စာဖျက်မရတဲ့ အမည်းစက်ဆိုရင်လည်း",
      "ဒီဒဏ်ရာဟာ ငါနမ်းလို့ မဝတဲ့ ကျိန်စာပဲ",
      "ငါကမ်းခဲ့တဲ့ ဓားရိုး ငါဘယ်တော့မှ လက်ညှိုးမထိုးဘူး ဒေလီယာ",
      "တန်ဖိုးဆိုတာ မတွက်တတ်ရင် အဖြေမှားစမြဲမို့",
      "နွေမစစ်ပဲ ကြားရတဲ့ ဥဩသံနဲ့",
      "ဘယ်ပန်းမှ ပွင့်ဖို့ မလိုအပ်တာ ငါ့မနက်ဖြန်ပေါ့ ဒေလီယာ။"
    ],
    "notes": null,
    "release_date": "၂၄.၈.၂ဝ၁ဝ",
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 10
  },
  {
    "title": "အိပ်မက်ကို တောင်းဆိုခြင်း",
    "author": "မြင့်ဦးဦးမြင့်",
    "language": "Burmese",
    "poem_lines": [
      "ကျွန်တော့်မှာ နင် ငါ ခေါ်ထူး၊",
      "ချစ်စိတ်ဖူးစ ယစ်မူးငြိတွယ်၊",
      "နုသစ်ငယ်ပျို နွယ်လို့ရစ်နှောင်၊",
      "“ကောင်မလေး” ......",
      "သွေးထဲစီးဝင်၊ သံယောဇဉ်ချို",
      "ရင်ကိုလှုပ်ခတ်၊ လှပ်လှပ်တုန်ခုန်",
      "နှလုံးသား ဗုံလေးမြည်ဖူးတယ်။",
      "နှင်းတွေဝေစ၊ ဆောင်းညချမ်းမြ",
      "လရိပ်ရွှန်းလက်၊ ကြယ်မျက်တောင်ခတ်",
      "အမှတ်တရ၊ ပြုံးပြရယ်လွင်",
      "နွေးထွေးရင်ခုန်၊ ကြုံဆုံခဲ့ဖူး",
      "ကြည်နူးမဝ၊ ဘဝသစ်စ",
      "ရှိန်းမြရှက်သွေး၊ ကောင်မလေး ..",
      "ခေါင်းလေးငုံ့ငုံ့၊ ပြုံးတုံ့တုံ့ဖြစ်",
      "လုံ့လှုံလှိုက်လှိုက်၊ ရင်ခိုက်စွဲငြိ",
      "အကြည့်လှိုင်းလေး၊ လွန့်လူးတယ်။",
      "မျက်ဝန်းများမှ၊ စကားဗေဒ",
      "လှစ်ဟဖော်ကျူး၊ ရင်မွန်ဦးမှာ",
      "ပန်းဖူးတပွင့်၊ နင့်အောင်ပွင့်ခဲ့",
      "ပွင့်ခဲ့တဲ့ပန်း မနွမ်းစေချင်၊",
      "လန်းဝေလွင်အောင် အကြင်နာတွေ၊",
      "ရင်မှာဝေဖြန်း လန်းလန်းမွှေးမွှေး၊",
      "ကောင်မလေး .",
      "နှလုံးသွေးသောက်၊ အမြစ်ပေါက်စေ",
      "အသည်းမြေမှာ ဝေဆာတယ်။",
      "ပန်းတစ်ပွင့်ဖြစ်၊ ချစ်၍တစေ",
      "မိုးဆောင်းနွေပင်၊ ရင်ထဲသိုဝှက်",
      "လုံအောင်ဖွက်ယင်း၊ အသက်ပြင်းပြင်း",
      "မရှူသွင်းမိ၊ သွင်းမိတဲ့လေ",
      "နွမ်းလျစေကာ၊ ကြွေသွားမှာစိုး",
      "ညှိုးသွားမှာကြောက်၊ ခြောက်သွားမှာပူ",
      "ရင်ဆူးအက်ကွဲ၊ အိပ်မက်ထဲပင်",
      "မခွဲချင်တတ်၊ တလှပ်လှပ်ဖြစ်",
      "ထပ်ထပ်ချစ်နေ၊ အချစ်တွေသာ",
      "အမြစ်ဝေကာ၊ နှစ်ရှည်ကြာမြဲ",
      "စွဲစွဲလန်းလန်း၊ တမ်းတမ်းမက်မက်",
      "အသက်ရှင်ရ၊ တစ်ဘဝကို",
      "ကောင်မလေးနဲ့ ချိုနေချင်တယ်။",
      "ဒါပေမယ့်လေ .. ချစ်လေချစ်လေ၊",
      "ချစ်မပြေစွာ နှစ်ရှည်ကြာကြာ၊",
      "ချစ်နေပါလည်း ဥတုရာသီ၊",
      "ကြမ္မာမှီ၍ မတည်ဖောက်ပြန်၊",
      "မုန်တိုင်းထန်မှ သံယောဇဉ်ဦး၊",
      "ငုံဖူးလန်းဆန်း ရင်မွန်ပန်းပွင့်၊",
      "နွမ်းကြွေလွင့်ပျက် အက်ကွဲမွကြေ၊",
      "ပန်းပွင့်မြေနု ကောင်မလေးရေ ..",
      "နှင်းတွေဝေပြီ၊ ချွေသီမျက်ရည်",
      "အိပ်မက်ပြည်မှာ၊ နှိပ်စက်ကြည်သာ",
      "ဝင်လာပါဦး၊ စူးစူးနင့်နင့်",
      "ရင်ပွင့်ချစ်စိတ်၊ စီးယိုဖိတ်လျှံ",
      "ပြန်ပြောရင်ကျွမ်း၊ သံယောဇဉ်လွှမ်း",
      "နွေလိုခြောက်သွေ့၊ မြေ့မြေ့ဆွေးဆွေး",
      "(ကောင်မလေးရေ. .)",
      "ရင်ဧည့်ခန်းမှာ၊ ပန်းပွင့်ရာလေး",
      "စေ့စေ့တွေးလေ၊ ရင်နာနေတယ်။",
      "မပျက်သေးဘူး၊ တစ်သက်ဝေးမှ",
      "ယစ်မူးခဲ့ရ၊ ဆောင်းတစ်ညကို",
      "တောင်းတငိုဖို့.. “အလွမ်းချိုဓါတ်”ပေးဦးကွယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 12
  },
  {
    "title": "ထာဝရ . .. နွယ်",
    "author": "မြင့်ဦးဦးမြင့်",
    "language": "Burmese",
    "poem_lines": [
      "ကျွန်တော့်မှာလည်း တပင်တည်းနှောင်၊",
      "ရင်ကွဲအောင်ချစ် တွယ်ငင်ရစ်တဲ့၊",
      "နုမျစ်ပျိုလွင် သံယောဇဉ်ချို၊",
      "အသားညိုညို မျက်နှာချိုချို၊",
      "အပြုံးချိုချို မျက်ဝန်းစိုစို၊",
      "နှုတ်ခမ်းစိုစို ဘယ်လိုကြည့်ကြည့်၊",
      "ကြည့်သမျှလှ လှသမျှယဉ်၊",
      "ယဉ်သမျှနွဲ့ နွဲ့သမျှနု၊",
      "လှယဉ်နွဲ့ အနုပညာ၊",
      "ကဗျာဆန်ဆန် ကာရန်လှလှ၊",
      "သိပ်ချစ်ရဖူး ရင်မွန်ဦးငယ်၊",
      "“နွယ်”ဟုခေါ်တွင် သံယောဇဉ်ဖော်လေး ရှိပါတယ်။",
      "သံယောဇဉ်ဦး ရင်မွန်ဦးဖြစ်၊",
      "ချစ်၍တစေ “ရွှေအချစ်ဦး” . .",
      "ကောင်ကင်ဦးလို့ စိတ်ကူးစိတ်သန်း၊",
      "ခပ်ဆန်းဆန်းလေး နာမည်ပေးမိ၊",
      "ရင်မှာငြိခိုက် လှိုက်လှိုက်နင့်နင့်၊",
      "ရင်ပွင့်မတတ် မြတ်မြတ်နိုးနိုး၊",
      "တိုးတိုးဖွဖွ ချစ်ရတာတွေ၊",
      "ကမ္ဘာမြေပြင် သည် မိုးကောင်းကင်အောက်၊",
      "ပေါက်သမျှအပင် ရှင်သမျှသက်ရှိ၊",
      "ရှိသမျှရာသီ တည်သမျှနေ့ည၊",
      "သိကြမှာပါ",
      "“ကဗျာရေးတဲ့ကောင်လေးမှာ ပန်းကလေးတစ်ပွင့်ရှိတယ်ဆိုတာ ..”။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 14
  },
  {
    "title": "ယွင်းသက်ထားနှင်းဖတ်ဖို့ မေးခွန်း",
    "author": "မင်းချမ်းမွန်",
    "language": "Burmese",
    "poem_lines": [
      "ပုစဉ်းတစ်ကောင် မှန်ဘောင်ဝင်တိုးမိ",
      "သိမှ နောက်ဆုတ်မရတာ ဘဝပဲ ညီမရေ",
      "အရေပြားပေါ်က ဆေးမင်စုတ်ချက်",
      "အဲဒီမှာ လွတ်ရက်မရှိဘူး",
      "တို့ကြိုးတံတားအသစ် ပိုးသားဝါဝါနဲ့",
      "မင်းကျစ်တုန်းက မင်းအတွက်",
      "ဖျင်ကြမ်းသက်သက်ငါနဲ့",
      "တစ်ယောက်လက်တစ်ယောက် ဆုပ်လို့မရခဲ့တာပဲ မဟုတ်လား",
      "ခုဆို မင်းလည်း လှေတစ်စင်းမဟုတ်သလို",
      "ငါလည်း မြင်းတစ်ကောင်မဟုတ်တော့",
      "ငွေစိတ် ကြေးစိတ်မှာ အဆိပ်ကို အန်ထုတ်လိုက်ရုံပေါ့",
      "လိုရာစွဲပြဇာတ်ထဲ လရောင်အောက် ဖြတ်လျှောက်ချင်တဲ့",
      "ဓါတ်ကြိုးတစ်ချောင်းရယ်",
      "မာန အောက်မီးတောက်နေတဲ့ ဓါတ်တိုင်တစ်တိုင်ရယ်",
      "ကိုယ့်ဆံပင်ပုံစံပြောင်းနိုင်ကြတာလည်း မဟုတ်ဘူး",
      "ဒီမှာ တစ်ခါတလေ ခရုတွေကောက်မရတာ ဘေးဖယ်လိုက်",
      "နောက်ဆုံး အားလုံးထားခဲ့ရမယ်ဆိုတာ၊ မင်းသိလား",
      "ယွန်းသက်ထားနှင်း . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 15
  },
  {
    "title": "နေမဝင်သစ္စာပန်းတွေနဲ့ လန်းစွင့်",
    "author": "ရွှေဒါးမောင်လေးရည်",
    "language": "Burmese",
    "poem_lines": [
      "အားမလျော့ပါနဲ့ ချစ်သူ",
      "အပူရောင်အပြင်းစားတို့ ကုန်ခမ်းရာ",
      "နှလုံးသားရဲ့သစ်ရိပ်စခန်းအရောက်",
      "တို့တွေ လျှောက်ကြတာပေါ့",
      "စိုးထိတ်မှုတွေနဲ့ နွမ်းလျတွေဝေပွန်းရှနေခဲ့ရင်",
      "ငါ့ရဲ့အကြင်နာလက်များဟာ",
      "မင်းအတွက် နူးညံ့အပန်းပြေစေမယ့်",
      "စမ်းချောင်းငယ်တစ်ခုပေါ့",
      "အားမလျှော့ပါနဲ့ချစ်သူ",
      "လမ်းတိုင်းမှာ ကြေကွဲပွင့်တွေဝေနေပါစေ",
      "အနာတရ ထိရှနေပါစေ",
      "ချစ်သူရေ ငါ့ရင်အုံဟာ",
      "မင်းအတွက် နောက်ဆုံး",
      "ခေါင်းချလဲလျောင်းရာ အကောင်းဆုံးငြိမ်းချမ်းနယ်မြေ",
      "နေမဝင်သစ္စာပန်းတွေနဲ့ လန်းလန်းစွင့်စွင့်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 16
  },
  {
    "title": "လွမ်းဆွတ်တာတွေ ဖြေဖျောက်မရဘူး",
    "author": "ရွှေဒါးမောင်လေးရည်",
    "language": "Burmese",
    "poem_lines": [
      "အိုအေစစ်နဲ့ကန္တာရ",
      "အလှတရားနဲ့ အကျည်းတန်မှု",
      "ပေါင်းစပ်ခြင်းတစ်ခုခုကို အဖြေမထုတ်နိုင်သမျှ",
      "ဘယ်လိုနှလုံးသားနဲ့ ထုဆစ်ထုဆစ်",
      "အချစ်လမ်းဆုံးတဲ့အခါ အလွမ်းဆိုတာတွေ့မယ့်ရွာ",
      "အားငယ်တာတွေ နှစ်သိမ့်မရဘူး",
      "လွမ်းဆွတ်တာတွေ ဖြေဖျောက်မရဘူး",
      "ဆိတ်ငြိမ်ခြင်းက ကိုယ့်အတွက်",
      "အကောင်းဆုံးသမားတော်ဆိုရင်",
      "အလွမ်းဆိုတာ ကိုယ့်ရဲ့သစ္စာအရှိဆုံး အဖော်မွန်",
      "နှင်းဆီရေ . . ချစ်သူရေ",
      "အိပ်မရတဲ့တိတ်ဆိတ်ညတွေမှာ",
      "ကိုယ်တစ်ယောက်တည်း သစ်ရွက်တွေလို",
      "လွင့်လွင့်လူလူကွဲကြေ",
      "စန္ဒရားချစ်ဆွေသက်သေထူ",
      "ချစ်အားငယ်ရသူမယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 17
  },
  {
    "title": "ချိုချိုနဲ့အတူ လွမ်းဆွတ်",
    "author": "ဋ္ဌေးကြည်(စလင်း)",
    "language": "Burmese",
    "poem_lines": [
      "(၁)",
      "လာရာလမ်းအတိုင်း လှည့်ပြန်ကြ",
      "အိပ်မက်တွေ",
      "ချိုချိုနဲ့အတူ လွမ်းဆွတ်",
      "(၂)",
      "ပန်းတွေ အပွင့်အတိုင်း ကြွေကြွေကျ",
      "နွေရာသီရေ",
      "ချိုချိုနဲ့အတူ လွမ်းဆွတ်",
      "(၃)",
      "ဒိုင်ယာရီတွေ မျက်ရည်အတိုင်းစီးကျ",
      "အနမ်းရေ",
      "ချိုချိုနဲ့အတူ လွမ်းဆွတ်",
      "ချိုချိုနဲ့အတူ လွမ်းဆွတ်"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 18
  },
  {
    "title": "ဆဒ္ဒန်သံခိပ်",
    "author": "ခိုင်မျိုး",
    "language": "Burmese",
    "poem_lines": [
      "မေတ္တာတရားဆိုတာ",
      "အမြင့်ဆုံးလွှင့်တင်ထားတဲ့သူရဲ့ တံခွန်ပဲ။",
      "အစွယ်လိုသူ သုဘဒ္ဒါရေ . . ..",
      "သင်စေသော အငြိုးနှင့်သေခြင်းကို",
      "နာကျင်သောဝေဒနာဖြင့် ရရှိခဲ့ပြီ။",
      "ဝဋ်၏မျိုးစေ့တို့အား ပေးဆပ်ခြင်းဖြင့် ကျေစေအံ့။",
      "သံသရာမှာ မင်းဆဒ္ဒန်ဟာ ဒဏ်ရာကို",
      "ပညာနဲ့ သိမ်းခဲ့တယ်။ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 19
  },
  {
    "title": "ရင်ထဲက ပန်းပွင့်လေးဆီ ကမ်းလင့်တေးသီမိတဲ့ကဗျာ",
    "author": "သျှီသူအောင်",
    "language": "Burmese",
    "poem_lines": [
      "ဝေးဝေးကငေးကြည့်ရုံ",
      "မျက်ဝန်းလေးတွေကအစ",
      "အမှတ်တမဲ့ အကြည့်လေးတွေ အလယ်",
      "အနီးကပ် မျက်ဝန်းလေးတွေ အဆုံး",
      "အားလုံးဟာ ရင်ထဲမှာ",
      "လျှို့ဝှက်ခြယ်မှုန်းရဲရင့်",
      "တစ်စ .. တစ်စ . .",
      "အချစ်ပွင့်လေးတွေဖြစ်လာပါတော့တယ်။",
      "ရည်ရွယ်ထားတာလည်းမရှိ",
      "သိကျွမ်းနေခဲ့တာမျိုးလည်းမဟုတ်",
      "ငုပ်လျှိုးနေခဲ့ပြီလို့ ထင်ထားတဲ့",
      "အိပ်မက်ဖူးငုံတွေဟာ ရင်ထဲမှာ",
      "ဆာဆာလောင်လောင်",
      "ချစ်ခြင်းမေတ္တာတွေ ပွင့်ပြဖို့ကိုပဲ",
      "စိတ်ကူးမှာ အလှမ်းမသင့်ပေမယ့်",
      "“ပန်းပွင့်လေး”လို့ပဲ . . .",
      "မရဲတရဲ ရေရွတ်လိုမိရဲ့။",
      "အဲဒီပန်းပွင့်လေးဟာ",
      "တစ်ခါတစ်ခါ . . . ရင်ထဲမှာ ရစ်ခွေ",
      "ချစ်ရနံ့လေးတွေ စွေတတ်ပါတယ်။",
      "အဲဒီပန်းပွင့်လေးဟာ",
      "တစ်ခါတစ်ရံ . . . ရင်ထဲမှာ ထက်သန်",
      "ရင်ခုန်သံကို မြန်စေတတ်ပါတယ်။",
      "အဲဒီပန်းပွင့်လေးဟာ",
      "တစ်ခါတစ်လေ . . . ရင်ထဲမှာ ကြွေရစ်",
      "အိပ်မက်သစ်လေးတွေ ဖြစ်စေတတ်ပါတယ်။",
      "ဒီလိုနဲ့ ...",
      "ပန်းပွင့်လေးနဲ့ ကျွန်တော်ဟာ",
      "ဒဏ္ဍာရီ ဇာတ်လမ်းများထဲကလို",
      "လျှို့ဝှက်သည်းဖို ချစ်ကြိုးသွယ်မိကြလေရဲ့။",
      "တကယ်တမ်းမှာ . .",
      "ရင်ထဲက ဆန္ဒအတိုင်း",
      "စိတ်မပိုင်းဖြတ်နိုင်ခဲ့ကြပါဘူး။",
      "ရည်ရွယ်ချက်မျှော်လင့်ချက်",
      "အိပ်မက်အသစ်စက်စက်ထဲမှာ",
      "စိတ်ကိုချောင်းမှတ်ပြီးကူးရင်း",
      "စိတ်ကူးယဉ်သီချင်းကို သီဆိုမိကြတာပါ။",
      "အမြဲတမ်းပြက္ခဒိန်မှာ",
      "ပန်းပွင့်လေးသာ ကျွန်တော့်ကမ္ဘာ",
      "သီးခြားနယ်ပယ်တစ်နေရာ",
      "ကျွန်တော်သာ ပန်းပွင့်လေးရဲ့ကမ္ဘာ။",
      "ဒီလိုနဲ့ ပန်းပွင့်လေးနဲ့ကျွန်တော်ဟာ",
      "သံယောဇဉ်ဒေသနာမှာ ငြိမ်းအေး",
      "သမုဒယတေးကဗျာမှာ အိပ်မောကျ",
      "အချစ်ပြည်ထောင်စုကို တည်ထောင်ကြရင်း ..",
      "ဒါကြောင့်လည်း နှစ်ကိုယ့်တစ်စိတ်နိုင်ငံလေး",
      "လင်းချင်းအောင် နှလုံးသားနဲ့",
      "စွမ်းဆောင်နေခဲ့ကြပါတယ်။",
      "ပန်းပွင့်လေးရေ",
      "အနမ်းပွင့်လေးခြွေ",
      "ကမ်းလင့်တေးတွေ သီဆိုလှပ",
      "ထာဝရပျံ့လွင့် ချိုမြပါစေလေ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 20
  },
  {
    "title": "ငါ လွမ်းနေတုန်းပဲ ခိုင်ခိုင်တင့်",
    "author": "လွှမ်းရုံ",
    "language": "Burmese",
    "poem_lines": [
      "အရက်သမားရဲ့ အံဖတ်ထက် ပိုနံတယ်",
      "ငါ့အနားကို မလာကြနဲ့",
      "စေတန်ရဲ့ ဖြားယောင်းမှုမှာ",
      "မြိန်ရေရှက်ရေ ခံတွင်းတွေ့နေတဲ့",
      "ငါ့ပါးစပ်နား မလာကြနဲ့",
      "ငါ့ကိုယ်ငါ ရေမရောခဲ့ဘူး ခိုင်ခိုင်တင့်",
      "အရိုင်းတွေ ရင့်သီးနေတဲ့ကမ္ဘာဆီ ငါသွားမယ်",
      "ထမင်းစား ရေသောက် မိန်းမကို",
      "တစ်ယောက်ပြီးတစ်ယောက် ယူမယ်",
      "ရမ္မက်အပြင်းဆုံးကဗျာ ရေးမယ် ခိုင်ခိုင်တင့်",
      "လောကရဲ့ အကောင်းဆုံးအရသာတွေကို ကြိုက်ရင်",
      "ကမ္ဘာကြီးကို မစပ်စုနဲ့",
      "မှန်တာမှားတာ ဘာဆိုဘာမှ မသိစေနဲ့ ခိုင်ခိုင်တင့်",
      "ငါ့ကိုယ်ငါ တစ်ခါမှ ဆယ်မကြည့်ဘူး",
      "ဘဝကအမှောင် အိပ်မက်က ဟိုဘက်ကမ်းက မီးထိန်ထိန်ဆိုလား",
      "ကိုယ့်အသားကိုယ်လှီးရဲမှ အမှန်တရားနဲ့ တွေ့တာကောင်းတယ်",
      "ငါ့ရမ်းကားမှုနဲ့ ငါ့ကိုယ်ငါ အကြိုက်ဆုံး",
      "ဒီမယ် ခိုင်ခိုင်တင့်",
      "ဟိုတရား ဒီတရား လာဟောမနေနဲ့",
      "လင်နဲ့သားနဲ့ နင့်ကို ငါ လွမ်းလို့မဝသေးဘူး။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 22
  },
  {
    "title": "စံပယ်",
    "author": "မျိုးမြတ်မြတ်မြင့်မောင်",
    "language": "Burmese",
    "poem_lines": [
      "မြင်ရရင် ကြည်နူး",
      "လေဖြူးရင် သင်းပျံ့",
      "ရှင်းသန့်စွာ ယဉ်ဆန်း",
      "ဆင်မြန်းရင် ကျော့ရှင်း",
      "(မြင်ရသူ ရင်တွင်း)",
      "‘ချင်’ခြင်း အခါခါနဲ့",
      "မြတ်နိုးစွာ တွယ်တာရစ်ပြီကွယ့်",
      "ချစ်တဲ့ “စံပယ်” ။"
    ],
    "notes": "( ငယ်နုစဉ် စာစုများမှ . .)",
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 23
  },
  {
    "title": "ဝေးသွားမှာ စိုးတယ် . . ဝေဝေ",
    "author": "သစ်ခက်အိမ်",
    "language": "Burmese",
    "poem_lines": [
      "တစ်ကမ္ဘာစီခြားမှာ ကြောက်လို့",
      "မင်းအနားကို ရောက်လာခဲ့ရတာပါ .. ဝေဝေ။",
      "မင်းနဲ့အတူ စီးဆင်းဖို့က .",
      "ရင်းနှီးခဲ့ရတာတွေကို ဘဝလို့ တန်ဖိုးသတ်မှတ်တယ် . . ဝေဝေ",
      "မာနတွေကို ခဝါချ အသက်ထပ်မျှ ချစ်ခြင်းတွေနဲ့",
      "မင်းစီးနေတဲ့မြစ်ထဲကို ငါဆင်းလာခဲ့ရတာ . . ဝေဝေ",
      "တကယ်တော့ မင်းစီးနေတဲ့မြစ်က",
      "ပေါ်နေရုံနဲ့မရ လှော်နေရတာမျိုး",
      "မြှုပ်မသွားအောင် လှုပ်နေရတာမျိုး",
      "ရပ်မသွားအောင် ခတ်နေရတာမျိုး",
      "ငါ့မာနတွေတောင် အတော်အပိုးကျိုးသွားခဲ့ပေါ့။",
      "ပင်လယ်ကြီးထဲရောက်မှ လှော်ခတ်ခြင်းရဲ့အလှတရားက",
      "ပြီးပြည့်စုံမှာတဲ့လား . . ဝေဝေ",
      "ငါတို့နှစ်ယောက်က ချောင်းကိုလည်း မပစ်ဘူးလေ",
      "ပင်လယ်ကိုလည်း မချစ်ဘူးလို့ မဟုတ်ဘူးလေ",
      "စီးနေတဲ့မြစ်ထဲ ရိုင်းပင်းကျေနပ်နေကြမှာ မဟုတ်ဘူးလား",
      "အဲဒါကပဲ ငါတို့ရဲ့ဘဝပန်းတိုင်မဟုတ်ဘူးလား . . ဝေဝေ။",
      "လူဆိုတာ အိုတစ္ဆေကြီးပဲမို့",
      "ရနေသမျှတော့ လိုချင်နေကြမှာပဲ . တဲ့",
      "မင်းပြောဖူးတဲ့စကားအလှတွေထဲမှာ",
      "သက်ပြင်းတွေ အခါခါချ",
      "ငါမောလှပြီ . . ဝေဝေ။",
      "မြစ်တစ်စင်းတည်းသွားနေပေမယ့်",
      "ခေါင်းစဉ်တွေ ကွဲခဲ့ကြပြီလား ..",
      "ကိုယ့်အခင်းအကျင်း ကိုယ့်ရေခင်းနဲ့",
      "လှေတစ်စင်းပေါ်ရောက်နေကြပြီလား",
      "ကိုယ့်ရဲ့ကိုယ်ကိုင် ကိုယ့်တက်ကိုယ်လှော်",
      "မိုင်တွေ အတော်ဝေးခဲ့ကြပြီလား",
      "တစ်ခါတခါ မေးခွန်းတွေက အဖြေဖြစ်သွားတတ်တာ",
      "အဖြေတွေက မေးခွန်းဖြစ်သွားတတ်တာ",
      "ငါတို့ဘာသာရပ်ထဲက အလွယ်ဆုံးပုစ္ဆာတွေဖြစ်နေတော့",
      "ထွက်လာတဲ့ အဖြေတွေ မရိုးစင်းနိုင်တော့ပဲ",
      "မာနခါးခါးတွေ ပါးပြင်းထောင်းထလာမှာ စိုးတယ် . . ဝေဝေ။",
      "ကိုယ့်ရေစီးကြောင်းနဲ့ သူ့ရေစီးသံ",
      "သူ့ရေစီးကြောင်းနဲ့ ကိုယ့်ရေစီးသံ",
      "မတူညီတဲ့ ခံစားချက်တွေကို",
      "တစ်ယောက်နားမှာ တစ်ယောက်ခါးမသွားအောင်",
      "ဘယ်နှခါလောက်များ အကြည့်ချင်းပွေ့ဖက်",
      "ငါတို့နေ့ရက်တွေ ဆွဲဆန့်ထားနိုင်ဦးမလဲ",
      "သက်မျှင်းတွေက ငါ့ရင်ကိုထုတ်ချင်းခတ်သွားပေါ့ .. ဝေဝေ။",
      "တစ်ကမ္ဘာစီခြားမှာကြောက်လို့",
      "မင်းအနားကို ရောက်အောင်လာခဲ့ရတာပါ . . ဝေဝေ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 24
  },
  {
    "title": "ထပ်ကြပ်မကွာ",
    "author": "မိုသျှန်း",
    "language": "Burmese",
    "poem_lines": [
      "မနိုင်ဝန်အလွမ်းတွေနဲ့",
      "ငါ့ကိုချန်ထားခဲ့ပြီး",
      "ရှင်သန်ခြင်းတလူလူနဲ့",
      "မင်းထွက်သွားပြီ။",
      "ငါ့ရဲ့ မျှော်လင့်ခြင်းတစ်ဆုံးတစ်ဆန့်မှာ",
      "မင်းရဲ့ဥဩသံ ရှည်မျောမျောက",
      "အိပ်မက်ခေါင်းစဉ်တွေကို ရိုက်ခွဲသွားတယ်ဘေဘီ။",
      "တစ်ချိန်ချိန်မှာ မင်းပြန်လာနိုင်ပေမယ့်",
      "ယိုင်နဲ့နဲ့ ငါ့နှလုံးသားဘူတာအိုကလေးက",
      "ဒုတိယဥဩသံကို ဘာသာပြန်နိုင်ပါဦးမလား။",
      "ဘေဘီရေ . .",
      "အဲဒီလို စိုးရိမ်စိတ်တွေနဲ့ပဲ",
      "မင်းရဲ့ ဘူတာစဉ်သွားရာနောက်ကို",
      "ငါ့အတွေးတွေ တကောက်ကောက်လိုက်ခဲ့ရတာပါ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 26
  },
  {
    "title": "အချစ်သရုပ်မှန်ဝတ္ထု",
    "author": "ရာမျိုး",
    "language": "Burmese",
    "poem_lines": [
      "ငယ်အချိန်က စာတွေကို ထိုင်ဖတ်ခဲ့",
      "အခု အချစ်က ငါ့ကို ထိုင်ဖတ်",
      "အမုန်းနဲ့ မနာလိုမှုတွေက ငါ့ကို ထိုင်ဖတ်",
      "အချစ်တွေက ကွန်ပျူတာတွေလောက်မှ အရေးမကြီး",
      "အချစ်က စားဖို့သောက်ဖို့လောက်မှ အရေးမကြီးတော့တဲ့ ဒီလောက-",
      "ကုလားထိုင်တစ်လုံးမှာ ကိုယ်ချင်းစာနာစိတ် မရှိ",
      "အချစ်နဲ့ ပတ်သက်လာရင်",
      "တောရိုင်းပန်းကလေးတစ်ပွင့်ကတောင်",
      "အပျင်းပြေစားစရာ သွားရည်စာ ဖြစ်လို့",
      "မဟုတ်သေးဘူးဆိုတာတော့ သိတယ်",
      "မြို့ပေါ်က အချစ်တွေက ဘီယာအမြှုပ်တွေလို",
      "တက်လာပြီး တဖျောက်ဖျောက် ပေါက်သွားကြ",
      "ပါရမီ ဖြည့်ဖက်ဝေးတဲ့ ပန်းတိုင်ကိုတော့",
      "သွားရဦးမှာပဲ",
      "စက်ရုံတွေက မီးခိုးငွေ့တွေ ထွက်လာသလို",
      "အိမ်ထောင်ငွေ့ထွက်လာတယ်",
      "အချစ်-",
      "မင်းဘယ်တော့မှ ပြန်မလာတော့ဘူးလို့",
      "မနေ့က နှုတ်ဆက်ခဲ့ပြီးပြီလေ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 27
  },
  {
    "title": "ကစားဝိုင်း",
    "author": "နေပန်ဦး",
    "language": "Burmese",
    "poem_lines": [
      "မျက်ရည်ဆိုတာ . .",
      "ချိုသလား . . ခါးသလား",
      "ငါနဲ့မင့် . . အတွဲညီမှုဟာ",
      "ရုပ်နဲ့နာမ်လား . . .",
      "သစ္စာရှိခြင်းနဲ့ ခွင့်လွတ်မှုလား . . . ။",
      "မင့်က အသားရှောင်တယ်ဆိုရင်",
      "ငါလည်း မလိုအပ်တဲ့ စကားတွေမပြောဘူး။",
      "မိုးရွာရင် လမ်းပေါ်ကရေတွေဟာ",
      "ငါ့အိမ်ရှေ့ချည်း လာလာဝပ်သလို",
      "မင့်မှာလည်း . . . အပြင်ကနေပြီး",
      "ကြားကြားလာတဲ့ ငွေစကားတွေ",
      "မြင်မြင်လာတဲ့ ရွှေရုပ်တွေ",
      "ဘာလို့များ . . . ငါ့ရင်ထဲ",
      "လာလာပြီး အိုင်ထွန်းနေတာလဲကွယ်။",
      "ပြောကြည့်စမ်းပါဦး . . .",
      "မင့်စိတ်ထဲ ဝပ်နေတဲ့ အလိုမကျမှုတွေ",
      "ငါ့မှာ တစ်ဘဝလုံးလုံး ပုံအော",
      "ထိုးချထားတာပဲ",
      "လက်ရှောင်နေလိုက်ပါပြီ",
      "ပေါက်ကောင်ကို ဖွင့်ချလိုက်စမ်း",
      "ငါ့အဖို့ . . . ဖားတတ်တဲ့ ဖားကြီးဘဲဖြစ်ဖြစ်",
      "ခိုင်းကောင်းတဲ့ နွားကြီးဘဲဖြစ်ဖြစ်",
      "ဘယ်လိုအကောင်ကြီးဖြစ်ဖြစ် . . . မလိုအပ်တော့ပါဘူး . . .",
      "ငါ . . . ရှုံးသွေးရဲပါတယ်ကွာ . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 28
  },
  {
    "title": "အချစ်",
    "author": "မောင်နိုင်လင်း(ကောလင်း)",
    "language": "Burmese",
    "poem_lines": [
      "စံပယ်တွေ ရနံဖြာနေတဲ့ ဥယျာဉ်",
      "သံယောဇဉ်ကို သံစဉ်လုပ်ပြီး",
      "ဖန်တီးထားတဲ့ ဂီတ",
      "အရှေ့ဆီကို ပြိုမလို ညို့နေတာ အလွမ်းလား",
      "တစ်ခါတစ်ရံ ပွင့်တဲ့ပန်းလည်း",
      "ဝေးကွာခြင်းကြောင့် ခမ်းနားရ။",
      "သတိရစိတ်က ဘယ်လိုမှ ပြန်သိမ်းမရတော့တဲ့ စွန်ပဲ။",
      "သံသရာရှည်စေတဲ့ ဒီအကြောင်းတရားက",
      "နူးညံ့စွာ လှပလွန်းခဲ့တယ် ။ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 29
  },
  {
    "title": null,
    "author": "နွယ်စိမ်းဝေ",
    "language": "Burmese",
    "poem_lines": [
      "တစ်ကိုင်းမှာ တစ်ပွင့်ပဲ ပွင့်ရမှာလား",
      "တစ်ပင်မှာ တစ်လုံးပဲ သီးရမှာလား။",
      "အချစ်ဘာမှန်း ကျွန်မမသိဘူးတဲ့",
      "ရှင်နဲ့ကျမှတဲ့၊ ဒါပေမယ့်",
      "ရှင်က ကာမပိုင် မပိုင်ဆိုင်ဘူးတဲ့။",
      "“ ချစ်သေးလား” မေးတော့",
      "ပြန်ဖြေဖို့ အင်အားမရှိကြောင်း",
      "အင်းအားအပြည့်နဲ့ ဖြေတယ်။",
      "ဘယ်ထမင်းတွေစားလို့",
      "ခေါင်းက ဒီလောက်မာရတာလဲ။",
      "ဘယ်လိုဟင်းရည်တွေသောက်လို့",
      "အသဲက ဒီလောက်မာရတာလဲ။",
      "စိတ်တစ်ခုတည်းမှာ",
      "ပြတင်းနှစ်ချပ်ကို ပြိုင်တူဖွင့်မိသူအချင်းချင်း",
      "မင်းမှန်တယ်ဆိုပေမယ့်",
      "ငါကရော မှားလား။",
      "“မချစ်ခဲ့ပါဘူး”",
      "“မချစ်ခဲ့ပါဘူး” လို့ ငြင်းမလား。"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 30
  },
  {
    "title": "မာမာ",
    "author": "နွယ်စိမ်းဝေ",
    "language": "Burmese",
    "poem_lines": [
      "““မောင်ရယ် ...ကျွန်မရယ်...အတူတူထိုင်ခဲ့တဲ့ခုံလေးရယ်",
      "အဲဒီနေ့က နောက်ဆုံး”တဲ့။",
      "မောင်ထွက်သွားတဲ့ ကျောပြင်ကို ကြည့်ရင်းငိုချင်လာတယ်",
      "သွားလမ်းသာလို့ လာလမ်းဖြောင့်ပါစေ",
      "လိုချင်တဲ့ဆန္ဒများ ပြည့်ဝနိုင်ပါစေ",
      "မောင့်ဝိညာဉ်ကိုတော့ ဒီနေရာမှာပဲ ကျောက်ချပါရစေ",
      "(ချစ်ခဲ့ရတာတစ်ခုတည်းနဲ့တင် သေပျော်ပြီလို့ ယူဆလို့)",
      "မာမာမာမာမာမာ",
      "ပြန်မထူးနိုင်မှန်းသိတယ်",
      "မာမာမာမာမာမာ",
      "ပြန်ထူးမှာ မဟုတ်မှန်းလည်း သိတယ်",
      "သိပေမယ့်",
      "မာမာမာမာမာမာ",
      "တစ်ညလုံး ကိုယ်ခေါ်နေမိတယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 31
  },
  {
    "title": "ကျွန်တော်နှင့် အဝေးရောက် ပန်းသီး",
    "author": "ကျေးတော်မျိုး",
    "language": "Burmese",
    "poem_lines": [
      "ဘယ်အရပ်က လွင့်ပျံလာမှန်း",
      "ဘယ်လိုမှ မရိပ်မိခင်",
      "နဝေတိမ်တောင်ဖြစ်ရပ်ဆန်း",
      "ကြယ်တွေ တောက်တိုင်း ကိုင်းကျလာတဲ့",
      "အရိပ်တွေထဲမှာ သူမရဲ့ ရယ်သံတွေနဲ့",
      "နေရောင်ခြည်၊ အဖျားအနား",
      "ဝှေ့ဝှေ့ဝဲလေးလို ခိုတွဲနေတဲ့",
      "ရွက်ဖျားနှင်းပေါက် တောက်တောက်ပပတွေနဲ့",
      "နာကျင်ဒီဂရီ အောက်မှာ",
      "ကျနော့်ရဲ့ အသားကျမှုများ",
      "အရိုးဆွေး ဝဋ်နာ၊ ကံနာတွေကို",
      "ဘယ်လိုတောက်ပတဲ့ အလင်းမျိုးနဲ့",
      "အခြေချခဲ့တာလဲ",
      "ပြက္ခဒိန်ထဲက နေ့ကောင်းရက်သာမှာ",
      "ပုဏ္ဏားသွေးအန်ကိန်းနဲ့ သင်္ဘောပျက်",
      "ချောက်ခြားဖွယ်ရာ ကိုယ်ရေးကိုယ်တာထဲ",
      "နတ်သမီးရဲ့ အနီရောင်ကြက်ခြေခတ်တွေ",
      "ကျနော့်မှာ သူမ ရှိလာပြီ။",
      "တရွေ့ရွေ့ခရီးများ၊ အမှောင်လွန်ညရဲ့",
      "နှုတ်ဆက်တေး အဝေးက ပဲ့တင်သံမှာ",
      "နာရီတွေရဲ့ လှည့်စားကမ်းပါး၊",
      "ဘယ်အရပ် ဘယ်ဒေသမှာ အဝေးရောက် အနမ်းများ၊",
      "တိမ်တွေငိုလိုက်တိုင်း လက်တံတွေက",
      "ရှည်ရှည်လျားလျား သူမက နတ်စုန်းတစ်ကောင်ဖြစ်တယ်။",
      "ပန်းသီးပင်က စုန်းပျိုမ",
      "နောက် .... ပြီး စကားလုံးတွေနဲ့",
      "ရယ်သံမှာတောင် အရောင်အနံ့ မခွဲတတ်တဲ့ကျနော်၊",
      "နေရောင်ခြည်ထဲက သူမရဲ့ အပြုံး၊",
      "တဖျပ်ဖျပ် လူးနေတဲ့ ကမ္ဘာ၊",
      "အက်ကွဲအမာရွတ် ရေငွေ့ရိုက်နေတဲ့ အိမ်မက်၊",
      "ဘာမှသက်ဆိုင်မှုမရှိပါဘဲ နာကျင်နေရတဲ့",
      "နာရီ အသံတွေထဲမှာ တစ်ခုခုကို ခြေရာခံဖို့",
      "ဘာမှမရှိပါဆိုတဲ့ ကောက်ကြောင်းများ",
      "နေ့ရောညတာ ကြီးစိုးနေမှု၊",
      "တစ်စုံတစ်ခုက မလောက်မငှနဲ့ ကွက်လပ်ဖြည့်ပါ",
      "နှင်းဆီအပြာ၊ ခရမ်းနာ",
      "တစ်ခုခုကို ဖွင့်အန်ချဖို့ ပစ်ခေါက်လိုက်တဲ့ အန်စာလုံး",
      "အလွယ်ကူဆုံး ဘာသာရပ်တွေထဲမှာ",
      "အကျအရှုံးတွေကြီးကြီးမားမား",
      "နေဝင်တာစောသလို နေထွက်တာလဲစောပါစေ",
      "ဘာ ဘာသာစကားမှမပါဘူး၊ ဘာအထင်ကရမှ မရှိဘူး",
      "နောက်ပြီး ကံ၊ ကတ္တား မခွဲပဲ နှင့် ကို ငါ ချစ်တယ်",
      "ပန်းသီးစုန်း"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 32
  },
  {
    "title": "မိနေရီ",
    "author": "ညိုရင်နွေး",
    "language": "Burmese",
    "poem_lines": [
      "ငါဟာ ငဘပါ မိနေရီ",
      "အခု နင့်ကိုချစ်မိသမျှ",
      "မမ္မိရီအတိုအစတွေကို ဂျပန်စက္ကူတွေလို",
      "မီးပုံရှို့ပစ်တော့မလို့ ။ ။",
      "ရယူခြင်းအပြင်ဖက်က အလိုဆန္ဒများ",
      "တစ်နံတစ်လျှား စီးချင်းထိုးတဲ့ပွဲ",
      "ငါ့ကိုယ်ပေါ်မှာ ငါဟာ လဲကျ",
      "နင့်ခေါ်သံနောက်မှာ နင်ဟာ ကောက်ကောက်ပါ။",
      "အဖြူရောင်ဟာ သောကကို",
      "တစ်ကယ်ပဲ ကိုက်ချီပျံသန်းလာခဲ့ပါပြီ မိနေရီ . .",
      "နင်ပျော်ရွှင်ပါစေ။",
      "နင့်ဝှက်ဖဲရဲ့ ညစ်ကျယ်ကျယ်အပြုံးဟာ",
      "လက်ကိုင်ဖုန်းပေါ်မှာ အသင့်အနေအထား",
      "ဒိုင်း . . ဒိုင်း . .ဒိုင်း",
      "ညို့မှိုင်းပြာဝေသွား",
      "မြင်းခွာသံ . . ပုလွေသံ . . ။",
      "မာရ်နတ်ရဲ့ နှလုံးသားခုန်သံမှာ",
      "ကျည်ဆန်သုံးတောင့် ကျန်နေသေးတယ် မိနေရီ",
      "အုံ့ပုန်းနေ့ရဲ့ အန္တိမသဘင်မှာ",
      "နင်တစ်ကယ်ပျော်ရွှင်ပါစေ မိနေရီ . . မိနေရီ . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 33
  },
  {
    "title": "ချစ်မိတဲ့အခါ ....",
    "author": "စုမီအောင်",
    "language": "Burmese",
    "poem_lines": [
      "ချစ်မိတဲ့အခါ",
      "ပျံ့မွှေးလန်းထုံ ပန်းငုံပွင့်တွေက",
      "မြေခမကြွေ ၊ ပင်ယံထက် နေမြဲနေ ၊",
      "ချစ်မိတဲ့အခါ ...",
      "ဗွက်အိုင်ရွှံ့ညွန်တွေက ၊ ကြည်ကြည်လဲ့လဲ့",
      "စီးဆင်းနေတဲ့ စမ်းချောင်းကလေး ၊",
      "ချစ်မိတဲ့အခါ ....",
      "ကျပ်ညပ်ပေရေ ဘတ်စ်ကားတွေက ၊",
      "ကိုယ်ပိုင်ကားထက် ဇိမ်ကျလှတဲ့ ယာဉ်၊",
      "ချစ်မိတဲ့အခါ . . .",
      "ဆတ်ခါပူပြင်း ရှင်နေမင်းက ၊",
      "နော့နော့ပြေပြေ ဆော့သွေးတဲ့ လေပြည် ၊",
      "ချစ်မိတဲ့အခါ ....",
      "ဆူးညောင့်တင်းကြမ်း ၊ ခရီးလမ်းတွေက ၊",
      "ကတ္တီပါ ပိုးဖဲ၊ ဆင့်ကဲမွမ်းသည့်နှယ် ၊",
      "ချစ်မိတဲ့အခါ ..",
      "ဒိန်းဒလိန်းဆူ ၊ ခြိမ်းမိုးသံရှည်က၊",
      "လှည်းကြော့ယာဉ်ရဲ့ ခြူသံလွင်လွင် ၊",
      "ချစ်မိတဲ့အခါ . .",
      "ကျိုးကျိုးကျဲကျဲ အိမ်ထရံပေါက်တွေက ၊",
      "လရိပ်လသွေး ဖြာထွေးမယ့်",
      "ချစ်မိတဲ့အခါ ...",
      "စိန်ပွင့်ကလေးတွေ ၊ ကြယ်လမိုက်ပိန်း ၊",
      "ချုပ်ညစိမ်းက ၊ မတိမ်းမရွံ့၊",
      "ဖွဖွညင်သာ ကျောခင်းဝံ့စရာ ၊",
      "ချစ်မိတဲ့အခါ ...",
      "လွှာနှုတ်ခမ်းက မို့အာထွေးစု၊",
      "ရဲရဲနီနီ၊ သစ်သီး စတော်ဘယ်ရီ ၊",
      "ချစ်မိတဲ့အခါ ...",
      "ရင်အစုံမှာ မျိုးမည်မသိ၊",
      "တစ်စီးရထား၊ မနားမရပ်၊",
      "ဒုတ်ဒုတ်ဒတ်ဒတ် ခုတ်ဖြတ်မောင်းနေ၊",
      "ချစ်မိတဲ့အခါ . .",
      "ဆိုးခါးလှတဲ့ အတိတ်ရိပ်တွေက ၊",
      "နိုးထအရုဏ်၊ ခြုံထည်စလို၊",
      "လျှောကွာကျမယ့် အိပ်မက်အပါ",
      "ချစ်မိတဲ့အခါ...",
      "ခက်ထန်ကြမ်းရှ ပစ္စုပ္ပန်တွေက ၊",
      "ဆောင်းဦးရာသီအစ ၊ ဖြူလွလွနှင်းပွင့်နာရီလက်တံ၊",
      "ချစ်မိတဲ့အခါ...",
      "ပိန်းပိတ်ခိုး ၊ အနာဂတ်တွေက ၊",
      "အသစ်တစ်ဖန်၊ မျှော်လင့်ခြင်းရဲ့ ဂီတသံ ၊",
      "ချစ်မိတဲ့အခါ ...",
      "သောကဂေဒနာ၊ မျက်ရည်ဆိုတာ၊",
      "ဘယ်ဆီဘယ်နန်း ၊",
      "ချစ်မိတဲ့အခါ ...",
      "မြန်းလွင့်ပါချည် ၊တိမ်ပန်းချီ ၊",
      "ယောက်ျားတကာမှာ ၊ တစ်ယောက်",
      "သူသာလျှင် ၊ ခန့်ညား သန့်စင် နတ်လုလင် ၊",
      "ချစ်မိတဲ့အခါ ...",
      "ခုနစ်လွှာကွန်ခြာ ၊ အုပ်ကာတဲ့ကြား ၊",
      "ဖေဖေ့တံတိုင်းကို ၊ ခွင်းဖောက်ဖြိုမယ့် ၊",
      "တော်လှန်ရေးရဲ့ သမီးပျို ၊",
      "အို.. နောက် ဘာရှိဦးမလဲ..ပြောပြစရာ..",
      "အဲဒီလို အဲဒီလို ချစ်မိတဲ့အခါ...။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 34
  },
  {
    "title": "တိမ်ပြိုရာသီ",
    "author": "မနော်ဟရီ",
    "language": "Burmese",
    "poem_lines": [
      "တိမ်ပြိုရာသီ",
      "အလွမ်းတွေအုပ်ဖွဲ့ ပျံသန်းလာတာကိုမြင်ရရဲ့",
      "လမ်းလွှဲခွင့်မရှိတော့တဲ့ တောင်တန်းဟာ ငါပါ",
      "အနာဂတ်တွေဟာ ငါ့အပေါ် လာရောက်ငြိတွယ်နေတဲ့",
      "တိမ်တစ်စလိုပဲ။",
      "မကြာခင် မျှော်လင့်ခြင်းတွေရွာချပေးခံရမယ်တဲ့လား",
      "ငါ့ကို အောက်ခြေကနေ တွန်းဖဲ့ထိုးကော်ပစ်လိုက်စမ်းပါ",
      "တစ်ခါတစ်ခါ တချို့လူတွေအတွက်",
      "သေခြင်းဟာ အရသာသိပ်ရှိမှာပါ။"
    ],
    "notes": null,
    "release_date": "၂၀၀၁",
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 36
  },
  {
    "title": "ချစ်သောဆူ",
    "author": "ညိုသစ်ငယ်",
    "language": "Burmese",
    "poem_lines": [
      "အိပ်မက်အပြာလျှို့ဝှက်ချက်များနဲ့",
      "နမ်းသောပန်းတိုင်း ပွင့်စေလိုတယ်",
      "ပွင့်သောပန်းတိုင်း မွှေးစေလိုတယ်",
      "အလင်းထဲမှာ အနာဂတ်ကိုထိုးထည့်",
      "ပွင့်ထွက်လာမယ့် ငြိမ်းချမ်းရေးဟာ",
      "နှုတ်ခမ်းတစ်စုံပေါ်ဝဲပျံလို့ ..",
      "အခန်းကျဉ်းလေးထဲမှာ လွမ်းရတဲ့အလွမ်းလောက်",
      "အရသာပိုရှိတာ မရှိဘူး ဆုရေ . .",
      "ဝေးကွာနေတဲ့ မိုင်တိုင်များစွာက",
      "ဝေးပဲဝေးလွန်းတော့",
      "ငါ့ခေါင်းအုံးလေးမှာ မင်းနာမည်နဲ့အတူ",
      "နီးခဲ့သော နှလုံးသားများ",
      "မွေးပျံ့စေရော့ . . ။ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 37
  },
  {
    "title": "ကိုယ်ပိုင်ပြန်စာ",
    "author": "ဖိုမြတ်လင်း",
    "language": "Burmese",
    "poem_lines": [
      "ကြာတော့ မေ့မေ့ပျောက်ပျောက်ဆိုပေမယ့်လည်း",
      "ဆောင်းပြန်လေကို အလိုလို မေးရိုက်မိ",
      "တစ်ခါပျဉ်ဖိုးကို အချက်ပေါင်းများစွာနားလည်",
      "နောင်လည်းတွေ့ရတော့မှာ မဟုတ်ဘူးဆိုတဲ့",
      "တစ်ခွန်းတည်းနဲ့ တစ်ခုစာတောင် မပြည့်တဲ့လူကို",
      "တစ်ဝက်မက ဖုတ်ယူသွားသူရယ်",
      "အရိပ်ရှာတဲ့ ခရီးမှာ အရွက်တွေ ကြွေကြွေကျကျရှိလှတော့လည်း",
      "နောက်တစ်ခါကို မသိစိတ်က ခြေရုပ်နေမိ",
      "အမှောင်ထူထူထောင့်ဆီ ကျောကပ်",
      "အရိပ်ကအစ ပွန်းပွန်းပဲ့ပဲ့ ကျခဲ့ရတော့",
      "ဝေးဝေးလံလံမှာများ စိတ်ပြေလက်ပျောက်ဖြစ်မလားလို့",
      "ရှောင်မိရှောင်ရာမှာလည်း ရှေ့တည့်တည့်ဆိုတော့ ...",
      "ရောက်ရာအရပ်က လှိုက်လဲစွာ ဆုတောင်းပါတယ်",
      "လိုချင်သူကို ပေးမထားချင်တော့လည်း",
      "ပေးလိုသူကို တွေ့ပါစေ",
      "တွေ့လိုသူကိုလည်း မေ့လိုသူအဖြစ်",
      "မပြောင်းလဲစေဖို့ ကောင်းရာကောင်းကြောင်းမှာ",
      "တိမ်းယိမ်းရလွန်းတဲ့ အကျိုးအကြောင်းနဲ့",
      "အခန်းထဲ ဆိတ်ဆိတ်နေပါတယ်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 38
  },
  {
    "title": "ချစ်ခြင်းအားဖြင့်",
    "author": "ကေဇော်မိုး",
    "language": "Burmese",
    "poem_lines": [
      "ချစ်ခြင်းအားဖြင့်",
      "ရွက်ခြောက်ကြွေအုတ်စီလမ်းကလေးအား",
      "ရာသီအမီမဆိုက်ရောက်နိုင်ခြင်းများ",
      "မြစ်ကျိုးအင်းများလို တိမ်ကောသွားတဲ့ မျှော်လင့်ချက်များ",
      "နောက်ကျသီအိုရီအပြင်းစားမှာ အတိတ်ကံအတွက် ဆုတောင်းခြင်းများ",
      "တိမ်ထူထပ်နေသော ညနေခင်းမှာ အမည်မဲ့အသက်ရှူကြပ် အလွမ်းဝေဒနာများ",
      "အောက်ဆီဂျင်သီးကင်းမဲ့နေသော တစ်ကိုယ်စာ ရာသီပြင်းပြင်းများ",
      "အယောင်ဆောင် မြစ်တစ်စင်းအပေါ် တခမ်းတနား အလှဆင်ဖူးသောနေ့များ",
      "တစ်လွှာခြင်း တစ်ချပ်ခြင်း ပဲ့ထွက်သွားသော မျှော်လင့်ခြင်း",
      "ဝတ်မှုန်မဲ့ရာသီများ",
      "ပစ္စလက္ခတ်ရာသီထဲ နတ်ဆိုးဖန်ဆင်းသော အဆိပ်သီးများ",
      "အမှတ်တမဲ့ တိုက်ဆိုင်ခြင်းမှာ မတော်တဆကျကွဲသွားတဲ့ ဇာတ်မဝင်ခန်းများ",
      "အတူတူဆိုချင်တဲ့သီချင်းက မတူနိုင်တဲ့လမ်းထဲ ခါးသွားခြင်းများ",
      "ရှင်သန်ခြင်းမှာ နေ့စဉ်ရက်ဆက် နေညိုညို နွေညနေခင်းများ",
      "ချစ်ခြင်းအားဖြင့် ရယူခဲ့ရခြင်းများနဲ့ပေါ့",
      "“ခိုင်” . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 39
  },
  {
    "title": "မခင်စန်းမူ(သို့မဟုတ်) အလွမ်းပြေသီဆိုရတဲ့သီချင်း",
    "author": "အောင်မှူးဝေ",
    "language": "Burmese",
    "poem_lines": [
      "အလင်းတွေဒဏ်ရာရတဲ့ညမှာတော့",
      "လမင်းလည်းလက်နက်ချလိုက်ရတာပေါ့လို",
      "ကြယ်ပြာလေးရေ . . ကလေးမြို့သူ",
      "ခင်စန်းမူကိုပြောပေးပါ",
      "ခပ်ပေးပေးညအသင်္ချေမှာ",
      "တစ်ဘ၀စာအလွမ်းပြေ သီဆိုရတဲ့သီချင်းကိုပဲ",
      "ကဗျာဆရာဆိုတဲ့ကောင် လှမ်းဆွတ်တမ်းတနေတဲ့အကြောင်း...။",
      "သနပ်ခါးပန်းလေးလိုလားဆိုတော့",
      "ဟုတ်တယ်သနပ်ခါးပန်လေးလိုပဲ",
      "ခင်စန်းမူရဲ့နေ့စွဲလေးတွေမွှေးလို့",
      "အမြတ်တနိုး သတ်ကွင်းထဲ",
      "ဖော်ရွေတတ်တဲ့အပြုံးကျည်ဆံတွေတရစပ်",
      "ငါ့ရင်ခုန်ခြင်းခံတပ်ကို သမင်မျက်၀န်းလေးဆီအပ်လိုက်ရ",
      "သူ... လက်တွဲဖော်မရှာတော့ဘူးလားဆိုတော့",
      "ဟုတ်တယ်မရှာတော့ဘူး",
      "လက်တွဲဖော်ဆိုတာ အပျင်းပြေသီဆိုတဲ့သီချင်းပဲ",
      "နေစောင်းတိုင်းအလန့်တကြားထထပွင့်တဲ့",
      "အလေ့ကျလေလွင့်စံပါယ်လို",
      "ဒါမှမဟုတ် ဈေးကြီးပေးရတဲ့နှင်းဆီနက်နှင်းဆီပြာတွေလို",
      "သက်ဆိုင်လာလိုက် ကွာရှင်းပြတ်စဲသွားလိုက်",
      "ငါတို့ဘ၀နဲ့ဆက်စပ်တွဲချိတ်ကြည့်လို့မရဘူး။",
      "ခင်စန်းမူ..",
      "ဘ၀အဆက်ဆက်အားလုံးအပေါ်",
      "ငါ့ဆုတောင်းရဲ့နာမည်ဝှက်ကနင်ပဲ",
      "ရိုးရိုးသားသားမြတ်နိုးတတ်သူသာ ငါဖြစ်ပါရစေ",
      "ချင်းတောင်ထိပ်မှာ ကော်ဖီရောင်တိမ်မြင်းပျံတွေ",
      "ဒုန်းစိုင်းကြတဲ့အခါ",
      "ခင်စန်းမူရေ.. ငါတို့ငယ်ဘ၀ဟာအလွမ်းပြေ",
      "သီဆိုရတဲ့သီချင်း",
      "ဒီသီချင်းကလည်း အရောင်တွေရွက်နုသစ်",
      "အကိုင်းအခက်...အခွံအခေါက်တွေမာလို့",
      "ဘယ်နှခါခူးခူး အညွန့်တလူလူ",
      "သနပ်ခါးပန်းလေးလိုလားဆိုတော့",
      "ဟုတ်တယ် သနပ်ခါးပန်းလေးလိုပဲ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 40
  },
  {
    "title": "မိနွယ်",
    "author": "အိမ့်ဒီဝဏ်",
    "language": "Burmese",
    "poem_lines": [
      "အပြုံးတစ်ချက်နဲ့တင် ရက်ရက်စက်စက်",
      "ဖွင့်ပြလိုက်ချင်ရဲ့",
      "တစ်ပင်လုံးမွှေးနေအောင်",
      "ငါမလျှော့မတင်း အသားကျနေတဲ့ကြိုးကိုမှဇွတ်",
      "ခပ်တင်းတင်း ကျစ်မိပြီ......နွယ်။",
      "အရွယ်လွန်သစ်သီးကိုမှ ဝိုင်းလုပ်ပြီးသောက်ချင်တဲ့ပါးစပ်",
      "ချဉ်ခြင်းတပ်ခဲ့မိပြီပေါ့",
      "မဖတ်ချင်တော့လို့ပိတ်လိုက်ပြီးခါမှ",
      "ဘာဖြစ်လို့ မျက်စိတွေက လှပ်ကြည့်ချင်ရပြန်လာလဲ....နွယ်ရယ်။",
      "မျက်တွင်းနက်နက်တွေနဲ့",
      "အာရုံအထပ်ထပ်ကိုလည်း ဖြတ်သန်းခဲ့ဖူးပါပြီ",
      "သတိရခြင်းက အလွမ်းဆိုရင်",
      "မေ့မရခြင်းက ဒဏ်ရာအသစ်တစ်ခု",
      "ငါတို့ ခူးကြည့်တဲ့ အသိတရားက",
      "လက်လှမ်းလို့မမှီဘူး မိနွယ်ရယ်။",
      "အဲ့သလို အဖွင့်နဲ့အပိတ်မှာ",
      "ကလစ်က ပျက်နေတော့",
      "မီးထပွင့်ပြန်ပြီပေါ့",
      "မင်းက မေတ္တာစစ်စစ်ကိုမှ",
      "သော့တုနဲ့ ဖွင့်ကြည့်ချင်သူ",
      "ဝေးကွာခြင်းမှာ ငါတို့နှစ်ယောက်",
      "ထမင်းထမင်းချင်း မြှုပ်စားရသလို",
      "“ဘဝ”နင် နေလည်း အရသာ",
      "ချိုမြိန်နေပါပေါ့ . . . မိနွယ်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 42
  },
  {
    "title": "ဣန္ဒြေ",
    "author": "အိမ့်ဒီဝဏ်",
    "language": "Burmese",
    "poem_lines": [
      "ဣန္ဒြေဟာ လှုပ်လီလှုပ်လဲ့",
      "နွဲ့ပြီးမလျှောက်ဘူး",
      "မြစ်တစ်စင်းလိုလည်း မကွေ့ကောက်ဘူး",
      "ပွတ်သီးပွတ်သပ် မရှုတ်တတ်ဘူး",
      "အကွဲအခွဲများတဲ့ စကတ်အကွဲမဟုတ်ဘူး။",
      "ဣန္ဒြေဟာ ဘယ်တော့မှလည်း ကျက်သရေမယုတ်ဘူး",
      "လောကဓံကိုလည်း မတုန်လှုပ်ဘူး",
      "အဟောသိကံ ဆိုပြီးလည်း ထင်တိုင်းမရိုင်းဘူး။",
      "ဣန္ဒြေဟာ လျော့လျော့ရဲရဲ မပေါ့ရဲပါ",
      "မာဆက်ဆက် မကြွပ်တတ်ပါ",
      "မာယာတွေနဲ့ ပြာယာမနေပါ",
      "ပလီပလာလုပ်ဇာတ်တွေနဲ့ အဟုတ်ရပ်မနေပါ။",
      "ဣန္ဒြေဟာ ကျောက်ဆောင်လိုလည်း မတောက်ပြောင်ပါ",
      "တိမ်တွေလိုလည်း“အ” ရောင်စုံချယ်ပါ",
      "ပင်လယ်လိုလည်း မခက်ထန်ပါ",
      "မုန်တိုင်းလိုလည်း မဆက်ဆံပါ။",
      "ဣန္ဒြေဟာ ဖော့ဖယောင်းလိုလုံးဝ မပျော့ပြောင်း",
      "လောက်လန်းများလို သောက်ရမ်းမပွား",
      "တိရိစ္ဆာန်လို ဟိတ်ဟန်တွေမထုတ်",
      "အယူတဘောင်တွေကို မယူဆောင်ပေ။",
      "ဣန္ဒြေဟာ ခင်ခြေမပေးသလို အထင်အမြင်လည်းမဝေး",
      "ရင့်ကျက်မှုကို သရဖူလိုမဆောင်း",
      "အရူးဘုံမြှောက်သလို သူ့ဂုဏ်မမောက်",
      "အထာတွေဘာတွေလည်း တာတွယ်မနေ",
      "ဣန္ဒြေဟာ လုံလုံခြုံခြုံ ကြံ့ကြံ့ခိုင်ခိုင် ကျကျနန",
      "ဣန္ဒြေရရ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 43
  },
  {
    "title": "မိစနေ",
    "author": "မိုးဟိန်းထက်",
    "language": "Burmese",
    "poem_lines": [
      "မချစ်ဖူးသူမို့ သံယောဇဉ်တွေ အမျှင်မပြတ်သေးဘူး",
      "အရူးဖြစ်ခဲ့ရတာလား . . . မိစနေ။",
      "ကျောက်ခဲချင်းထိခတ်သလို နှလုံးသားချင်းထိခတ်",
      "မိုးအုံ့နေတဲ့ ရင်အုံလေးပေါ်",
      "လျှပ်စီးလေးလတ်ပသွားသလို ဖျက်ခနဲ",
      "မြေပြင်ပျော့ပျော့လေးမှာ ခြေရာထင်လွယ်ခဲ့ပါတယ်။",
      "မိစနေရေ...",
      "ငါဟာ ရေမကူးတတ်သူဆိုတော့",
      "မြစ်ရဲ့မာယာကို နားမလည်ခဲ့ပါဘူး",
      "အဲဒီဇာတ်လမ်းလေးမှာ",
      "နင်က ကြိုးပြတ်စွန်လေးလို လေနှင်ရာတရွေ့ရွေ့",
      "ငါက ရစ်ဘီးလေးလို အထီးကျန်",
      "ချစ်ခြင်းတရားတွေ ပြန်ရစ်ယူလို့မရတော့ပေမယ့်",
      "သံယောဇဉ်တွေအမျှင်မပြတ်သေးဘူး . . . မိစနေ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 44
  },
  {
    "title": "နှလုံးသားပေါ်ဝေတဲ့နှင်း",
    "author": "မိုးဟိန်းထက်",
    "language": "Burmese",
    "poem_lines": [
      "မိုးစက်ကလေးတွေရဲ့ အကြွင်းအကျန်",
      "မျက်ရည်တွေလား",
      "ဆောင်းရနံ့တွေဝင်နေတဲ့နှင်းက",
      "ကျွန်တော့်တံခါးကို တစ်ဒေါက်ဒေါက် ခေါက်တယ်။",
      "နေရောင်မလာခင်လေး",
      "နှင်းက ကျွန်တော့်အပေါ်အုံ့ဆိုင်းလို့",
      "နှလုံးသား အသိတွေနူးညံ့လွန်းခဲ့တယ်",
      "အနာဂတ်အလင်းတွေ တောက်ပလွန်းခဲ့တယ်။",
      "မြောက်ပြန်လေရဲ့ အေးစက်စက်စကားသံတွေထဲ",
      "နှင်းနဲ့ကျွန်တော် တစ်ယောက်ရင်ငွေ့တစ်ယောက်လှုံလို့",
      "မီးဖိုစရာမလိုခဲ့ပါဘူး ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 45
  },
  {
    "title": "“ဂျီနွေး”ကိုတွေ့ရင် ပြောလိုက်ပါ",
    "author": "မိုးဖွဲ့တိမ်",
    "language": "Burmese",
    "poem_lines": [
      "ကျွန်တော် သူမကို ရှာဖွေနေတယ်",
      "ကျွန်တော့်ရဲ့ ပျောက်သွားတဲ့နောက်ကို",
      "အသည်းအသန်လိုက်နေတဲ့ မျှော်လင့်ချက်တွေနဲ့",
      "မျှော်လင့်ချက်တွေက ကျွန်တော့်ကိုယ်ထဲက",
      "ထွက်ပြေးသွားတာ ကြာပြီ",
      "အဆုံးအစမဲ့ မမြင်နိုင်တဲ့",
      "မျက်ကန်းဆင်တစ်ကောင် တောတိုးသလိုမျိုးပဲ",
      "တစတစ အမှောင်ဟာ",
      "သိပ်သည်းနက်ရှိုင်းလွန်းသထက် ပိုဆိုးလာပြီ",
      "ကျွန်တော် သူမကို ရှာဖွေနေတယ်",
      "အွန်လိုင်းပေါ်မှာလား၊ ပေတရာလမ်းမပေါ်မှာလား၊",
      "ညအမှောင်ကြီးထဲမှာလား",
      "ကာလကြာပြီဖြစ်တဲ့ ရက်လွန်တယ်လီဖုန်းဟောင်းလေးထဲမှာလား",
      "လွှမ်းမိုးသီချင်းထဲက စာသားတွေထဲမှာလား",
      "“တွေ့ရင်ပြောကြပါလေ ကျေးဇူးဆပ်ပါမည်”လို့ ပြောဖို့",
      "လိုမယ်မထင်လို့",
      "သူမဟာ ကျွန်တော်ရှာဖွေနေတဲ့",
      "ကျွန်တော့်ရှာဖွေခြင်းကွင်းပြင်ထဲမှာများလား",
      "တွေ့မယ်လို့ယုံမှားသံသယဖြစ်နေတဲ့",
      "ကျွန်တော့်ရဲ့ခပ်ကြောင်ကြောင် အိပ်မက်ထဲမှာလား",
      "ကျွန်တော် သူမကို ရှာဖွေနေပါတယ်",
      "ကျွန်တော် သူမကို အသည်းအသန်တွေ့ချင်နေပါတယ်လို့ပြောရတာ",
      "ရယ်စရာကြီးများ ဖြစ်နေမလား",
      "သူမဟာ ကျွန်တော်မရေးဖြစ်သေးတဲ့",
      "ပန်းချီကားတစ်ချပ်ထဲမှာလား",
      "ကျွန်တော် ရေးမယ်လို့မျှော်မှန်းထားတဲ့",
      "နောက်ထပ်ကဗျာတစ်ပုဒ်ထဲမှာလား",
      "ဘယ်ရုပ်ဘယ်ရည်နဲ့ ဘယ်လိုတင်ဆက်မယ်ဆိုတာ",
      "မရေရာသေးတဲ့ဝတ္ထုထဲမှာလား",
      "ဘယ်ဇာတ်ကောင်လဲ ၊ ဘယ်ဇာတ်ရုပ်မျိုးလဲ",
      "သူမဟာ ကျွန်တော့်လို ဇာတ်ကောင်တွေထဲကတစ်ယောက်လို့",
      "ထင်နေစရာလိုသေးရဲ့လား",
      "ကျွန်တော် သူမကို ရှာဖွေနေပါတယ်",
      "ဘယ်မှာနေလဲ၊ ဘယ်သူနဲ့နေလဲ၊ အဆင်ပြေရဲ့လားလို့",
      "တွေ့ရင်ပြောပေးပါ",
      "လမ်းကြုံလို့ပဲဖြစ်ဖြစ်၊ တိုက်ဆိုင်လို့ပဲဖြစ်ဖြစ်၊",
      "တကယ်လို့ ခင်ဗျားချစ်သူဖြစ်နေရင်တောင် ပြောပေး",
      "ကျွန်တော့်ကို မငဲ့ညာပဲ ပြောလိုက်ပါ၊",
      "ကျွန်တော့်ကို ထည့်မတွက်ပဲ ပြောလိုက်ပါ",
      "ကျွန်တော်ဟာ အူကြောင်ကြောင်ငနဲတစ်ကောင်ဆိုတာထက်ပိုပြီး",
      "ပြောမယ်ဆိုလည်း ပြောလိုက်ပါ",
      "ကျွန်တော် သူမကို ရှာဖွေနေပါတယ်",
      "အမှောင်တိုက်ထဲမှာဖြစ်ဖြစ်၊",
      "စကြာဝဠာရဲ့ဟိုဘက်အလွန်မှာပဲဖြစ်ဖြစ်",
      "ဘာပဲဖြစ်ဖြစ် ကျွန်တော့်မှာ တွေ့ ခွင့်တစ်ကြိမ်လောက်တော့ ရှိတယ်လို့ ပြောကြပါဦး",
      "သူမမှာ တယ်လီဖုန်းမရှိရင် နေပါစေ၊",
      "သူမမှာ အီးမေးလ်အကောင့်တစ်ခု မရှိရင်နေပါစေ",
      "ရှေးရိုးနည်းအတိုင်း စာတိုက်ကထည့်လို့ရတဲ့လိပ်စာ မရှိရင်လည်းနေပါစေ",
      "ပုလင်းလွတ်ထဲ စာထည့်ပြီး မျှောလို့ရမယ့်",
      "စမ်းချောင်းလေးတွေ မရှိရင်လည်းနေပါစေ",
      "နောက်ဆုံး ကုန်ကုန်ပြောလိုက်မယ်",
      "လူ့လောကထဲမှာ သူ မရှိရင်လည်း နေပါစေ",
      "ကျွန်တော် သူမကို ရှာဖွေနေပါတယ်",
      "ကျွန်တော် သူမကို ရှာဖွေနေပါတယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 46
  },
  {
    "title": "အလွမ်းတသသ",
    "author": "မိုးဖွဲ့တိမ်",
    "language": "Burmese",
    "poem_lines": [
      "ကိုယ့်မျက်နှာပြင်ပေါ် မင်းက လှိမ့်ဆင်းလာ",
      "သွယ်လျလျမျက်နှာတွေထဲ အပြုံးတွေ တရစပ်ဖိကျလာ",
      "ဝန်စည်စလွယ်တွေလို၊ ဝန်ထုပ်ဝန်ပိုးတွေလို မဟုတ်ပေမယ့်",
      "တဖြေးဖြေးလေးလာ",
      "တယောက်က အခန်းထဲမှာထိုင်နေရင်",
      "တယောက်က လမ်းပေါ်လျှောက်နေ",
      "သို့ပေမယ့် မျက်နှာတွေက တရွေ့ရွေ့နီးလာ",
      "ဘာနဲ့ အလားသဏ္ဍာန်တူနေပါလိမ့်",
      "မိုးတွေအုံ့နေတယ်၊ လေအေးအေးလေးတိုက်နေတယ်",
      "လွမ်းစရာ",
      "ဘယ်သူ့ကို လွမ်းနေမိပါလိမ့်",
      "လမ်းလျှောက်သူမရှိပေမယ့် ခြေသံတွေ ကြားနေရတယ်",
      "စကားပြောသူမရှိပေမယ့် စကားသံတွေ ကြားနေရတယ်",
      "ထိတွေ့ ခြင်းမရှိပါဘဲ ရင်တွေတဒုန်းဒုန်းခုန်နေရတာ",
      "မင်းကြောင့်လား . . ကာယကံရှင်",
      "ကိုယ့်ကြောင့်လား",
      "ဘာနဲ့အလားသဏ္ဍာန်တူနေပါလိမ့်",
      "ရုပ်ရှင်ကြည့်ပြီး မျက်ရည်ကျမိသလိုမျိုး ဖြစ်မယ်ထင်တယ်",
      "အိမ်ထဲထိုင်နေပြီး အိမ်ပြိုကျသွားတာမျိုး . .",
      "ချစ်ခြင်းမေတ္တာမှာ အဲလိုမတော်တဆတွေ ရှိနိုင်ပါရဲ့လား",
      "ကိုယ့်နှလုံးသားထဲ ဘယ်အချိန်က ချိန်ကိုက်ဗုံးထည့်သွားပါလိမ့်",
      "“နေခြည် ” မင်းပဲလား ..",
      "မင်းလက်ထဲက ခလုတ်ကလေးကို ပွတ်သပ်ပြီးကျီစယ်နေမှာလား",
      "ကိုယ့်အဖြစ်က ဘာနဲ့အလားသဏ္ဍာန်တူနေပါလိမ့် . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 48
  },
  {
    "title": "မနှင်းဆီ",
    "author": "စစ်နိုင်",
    "language": "Burmese",
    "poem_lines": [
      "အကြောင်းအရာက ပလပ်စတစ်အကြည်သား။",
      "ကျောက်ဆစ်ရုပ်ဟာ အငွေ့တထောင်းထောင်းနဲ့ကျဆုံး၊",
      "ဘယ်သူမှ အနားမှာရှိမနေတော့",
      "ဘာမှပြောပြစရာမလိုတော့ဘူးပေါ့",
      "မကြာခဏပွင့်အံကျနေတဲ့ လေဟာနယ်။",
      "ရင်ထဲကတိမ်တစ်အုပ်ကိုကြိုးတုပ်ပြီး မျှော်ငေးနေရခြင်း။",
      "ချစ်ခြင်းမေတ္တာကလွဲလို့",
      "ကျန်တဲ့အရာအားလုံးကို အစားထိုးသုံးစွဲပြီး",
      "ပျော်ချင်ယောင်ဆောင်ခဲ့တယ်။",
      "ယိုင်နဲ့သွားတယ်။ ပြိုလဲသွားတယ်။",
      "အလွမ်းတစ်ခုပဲ မတ်တပ်ကြီးကျန်ခဲ့တယ်။",
      "အလင်းရောင်တွေနည်းနည်းလာတာ သတိပြုမိတယ်။",
      "ငါမွေးဖွားကြီးပြင်းခဲ့တဲ့ အိမ်လေးကို ခွဲခွာခဲ့တုန်းက တစ်ခါ။",
      "အခုတစ်ခါ။",
      "ကိုယ်ခန္ဓာအစိတ်အပိုင်းတစ်ခုခု ကျပျောက်သွားသလိုလို။",
      "ည. ညဆို အိပ်မပျော်ဘူး။",
      "ကဗျာလည်း ရေးဖြစ်တော့မယ် မထင်ဘူး။",
      "စားမေးပွဲခန်းရှေ့ရောက်မှ အသိဉာဏ်ကျပျောက်သွားသလိုပဲ။",
      "ဆုမတောင်းချင်တော့ဘူး / ဆုမတောင်းရဲတော့ဘူး။",
      "ကိုယ်ကိုယ်တိုင်က တယောတစ်လက်ဖြစ်သွားတယ်။",
      "နေကောင်းရဲ့လား / အဆင်ပြေရဲ့လားလို့ တွေးနေမိသေးတယ်။",
      "ဘာများပြောပိုင်ခွင့် ရှိလို့လဲ။",
      "အပစ်ပယ်ခံဝိဉာဉ်ရဲ့အော်သံက ပိုင်ရှင်မဲ့။",
      "ငါ့ကိုသတိရတဲ့အခါ နင့်ကိုယ်နင်နာကျင်အောင်လုပ်မယ့်အစား",
      "ခွန်အားရှိသလောက် ပိုမိုရယ်မောပါ။",
      "“အဆင်ပြေပျော်ရွှင်ခြင်းမြက်ခင်းစိမ်း”ပေါ်မှာသာ နင် ရှိနေပါစေ။",
      "အစစ်အမှန်ရာဇဝင်တစ်ခုမှာ",
      "မထင်မှတ်တဲ့အချိုးအကွေ့တွေရှိကြောင်း သိခဲ့ပြီး။",
      "လူဖြောင့်စိတ်တိုပါ။ ဖွဲ့နွဲ့ပြောမနေတတ်ဘူး။",
      "ငယ်ငယ်တုန်းက မီးရှူးမီးပန်းလေးတွေကို",
      "ဘာမျှော်လင့်ချက်မှမထားဘဲချစ်ခဲ့ဖူးသလိုမျိုး",
      "ခင်ဗျားကို ကျနော် သေသေချာချာချစ်ခဲ့တယ် မနှင်းဆီ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 49
  },
  {
    "title": "ကမ္ဘာပျက်၍/ပြတ်ရွေ့ကြောင်းများဖြင့်/ကမ္ဘာပျက်ခြင်း",
    "author": "ဆူးခက်မင်း",
    "language": "Burmese",
    "poem_lines": [
      "ဒီနေ့ ကမ္ဘာပျက်တယ် .",
      "တောမီးလောင်သလိုမျိုး . .",
      "စကားလုံးတွေ အပြိုင်းအရိုင်း . .",
      "ကိုယ့်ဆီ တိုး၀င်လာကြ .. ။",
      "သူမပုတ်ချခဲ့တဲ့ နှင်းဆီပါ၀ါလေးမှာ . .",
      "ကိုယ့် ၀င်သက်ထွက်သက်တွေ ..",
      "၉၉ ရာနှုန်း . . ပါသွားတယ် ။",
      "ဒီနေ့ ကမ္ဘာပျက်ကြောင်း .. သေချာအောင် ..",
      "ကိုယ့်ကိုယ်ကိုယ် ဆွဲဆိတ်ကြည့်မိတယ် ။",
      "ကြိုးမိန့်ပေးသံတွေ ကြားတယ် . . ။",
      "လေတိုးသံတွေ ကြားတယ် . . ။",
      "ခေါင်းငိုက်စိုက်ကျသွားတဲ့ ညနေခင်းလေး . .",
      "ကိုယ့် အိတ်ကပ်ထဲမှာခပ်နွမ်းနွမ်း ပြုံးလို့ . . ။",
      "ဒီနေ့ ကမ္ဘာပျက်ကြောင်း . .",
      "နွေနေ့လည်ခင်းကပူစပ်ပူလောင် ထောက်ခံတယ် ... ။",
      "ဒီနေ့ ကမ္ဘာပျက်ပါမယ် ရှင် . . လို့ . .",
      "ရေဒီယိုကကြေငြာခဲ့သလား . . ?",
      "နားထောင်လိုက်ရသူများ . . ဆိတ်ငြိမ်ပေးပါ . . ။",
      "စိတ်ငြိမ်ဆေးသောက်ဖို့ လိုနေပြီထင်တယ် . .",
      "ကမ္ဘာပျက်ပြီးတဲ့နောက် .. လမ်းပန်းဆက်သွယ်ရေးအရင်လိုကောင်းပါ့မလား .",
      "ကဗျာတွေ အရင်လိုရေးနိုင်ပါဦးမလား . . ။",
      "စီးကရက် မီးခိုးငွေ့ တွေထဲအရင်လိုရှာနိုင်ပါဦးမလား . . ။",
      "မျက်ရည်စိုနေတဲ့ မိုးတွေ ရယ် . . ၊",
      "မိုးရေစိုနေတဲ့ မြက်တွေရယ် . . ၊",
      "အရင်လိုရှိပါဦးမလား . . . ။",
      "စမ်းချောင်းထဲအရင်လိုလမ်းလျှောက်နိုင်ပါဦးမလား . . ။",
      "လား ၊ လား ၊ လား ၊ လား ။",
      "`လား ´ ပေါင်းများစွာနဲ့ ငိုင်နေစဉ်မှာပဲ . .",
      "ကိုယ့် နှင်းဆီပါလေး `ဖတ် ´ ခနဲ . . ပုတ်ချခံလိုက်ရတယ် . .",
      "ဒီနေ့ ကမ္ဘာပျက်ကြောင်းနိမိတ်ပုံတွေ ပေါ်ထွန်းခဲ့သလား ။",
      "ကမ္ဘာပျက်နေချိန် . . တစ်စုံတစ်ယောက် . .",
      "ခေါင်းစွပ်အင်္ကျီ အနက်ရောင်လေးပတ်ပြီး အိပ်ပျော်နေမလား . . .",
      "တစ်စုံတစ်ယောက် . . စာမေးပွဲနီးလို့ စာတွေပဲဖိကျက်နေမလား ၊",
      "ကမ္ဘာပျက်တဲ့အကြောင်းသတင်းပေးဖို့ သူမဖုန်းနံပတ် ကိုယ့်ဆီမှာမရှိဘူး ။",
      "ကိုယ့် ဘီရိုအံဆွဲထဲကဂျယ်လီလေး . . ကမ္ဘာပျက်တဲ့ထဲပါသွားမလား . . ။",
      "သူမမိုးပေးခဲ့တဲ့ ကိုယ့်အိမ်လေးမှာ",
      "ခရမ်းရောင် သက်တန့်တွေ ပွင့်နေမှာပါ . . ။",
      "ကြယ်မြင် လမြင် . . ပျက်နေတဲ့ ကမ္ဘာမှာ",
      "ကိုယ့် အခန်းစုတ်ထဲကတစ်ခြမ်းပြတ် ကြယ်လေးတွေ",
      "သတိရတိုင်းထထလင်းနေတုန်းပဲ ။",
      "ဒီနေ့ ကမ္ဘာပျက်ကြောင်းသေချာအောင် . .",
      "ကိုယ့်ကမ္ဘာကိုကိုယ်တိုင် ပြန်ဖျက်ကြည့်မိတယ် . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 50
  },
  {
    "title": "ငါတို့ဟာ စိတ်ချင်းဆက်ထားတဲ့ အသက်ဇီဝ",
    "author": "သူရဿဝါ",
    "language": "Burmese",
    "poem_lines": [
      "အမှတ်တမဲ့ . . .",
      "နင်နဲ့တူတဲ့သူတွေ့ ရင်တောင်",
      "သွားရင်းလာရင်းလွမ်းရတယ်",
      "ခရီးသွားဟန်လွဲလွမ်းရတယ်",
      "သမင်လည်ပြန်လွမ်းရတယ်",
      "အဲသလောက်ထိ . . . နင့်ဆီ . .",
      "ဘယ်သူ့အတွက်ခူးထားတဲ့ပန်းလဲမေး",
      "ငါ့ ကိုယ်စိတ်နှလုံးသုံးပါးစလုံးက",
      "နင့်နာမည်ပဲပြောပြနေမှာ ...",
      "ငါတစ်ကောင်လုံးရဲ့ တစ်ကိုယ်လုံးမှာ",
      "ငါ့နှလုံးသားကပဲ နင့်ကိုကွက်ပြီးချစ်ရတာ",
      "အားမရဘူးဟာ .",
      "တစ်နေ့မှာ ရှစ်နာရီလောက်",
      "နင့်အကြောင်းတွေးလို့မရတာ",
      "အားမရဘူးဟာ .",
      "ငါ့ကိုချိတ်တွယ်ထားတဲ့",
      "ငါ့ပါလေရာနောက်မြီးတွဲမလေး",
      "`ဘယ် လောက် ထိ နင့် အ တွက် ငါ . . . ´",
      "သိချင်လား",
      "ငါဆိုတဲ့ကောင်ကို နှစ်ပိုင်းပိုင်းလိုက်",
      "တစ်၀က်ကိုနင်ပိုင်တယ်",
      "ကျန်တဲ့တစ်၀က်က နင့်ကိုငါပေးတဲ့လက်ဆောင်",
      "ဘယ်နေ့မှမရှောင်ဘူး",
      "နင့်ကိုငါချစ်တယ်",
      "အီးမေးလ်ပို့စရာမလိုဘူး",
      "ဖုန်းနဲ့ဆက်သွယ်စရာမလိုဘူး",
      "နင်နဲ့ငါကစိတ်ချင်းဆက်အမြွှာ . . .",
      "ခက်ခက်ခဲခဲမရှာနဲ့",
      "နင့်အနားကကောင်ပါ",
      "နင့်မျက်လုံးလေးတစ်ချက်၀င့်တာနဲ့",
      "လွင့်ထွက်သွား . . .",
      "စကြာ၀ဠာတံတိုင်းအထိ လွင့်သွားပေးချင်တာ",
      "ဘယ်လိုကောင်နဲ့ ဘယ်လိုကောင်မလေးပါလိမ့်",
      "Fall in Love, Fall in Love",
      "မတ်တပ်ရပ်ဖို့တောင်မလွယ် . . .",
      "ကျေကျေနပ်နပ် အရှုံးခံချင်နေကြတာ",
      "စိတ်ချင်းဆက်ထားတဲ့အသက်ဇီ၀နှစ်စုံရှိတယ်",
      "ဖိနပ်ကလေးနှစ်ရံရှိတယ်",
      "ပုံတူမျိုးပွားထားတဲ့ `နင်ဟာငါ့ရဲ့ ကမ္ဘာ ´ နှစ်ယောက်",
      "အထီးကျန်စာရင်းမှာ ပျောက်နေ",
      "စိတ်ချင်းဆက် လက်ချင်းတွဲ . . .",
      "ဒီလိုဆို ငရဲကျရင်တောင်",
      "ဆီပူတစ်အိုးထဲဖြစ်ချင်တယ်",
      "နင်က ငါသောက်လက်စ ကော်ဖီခွက်ဖြစ်နေတော့ . .",
      "ငါဟာ နင်သွားနေကျလမ်းဖြစ်နေတော့",
      "နင်က ငါဆိုနေကျသီချင်းဖြစ်နေတော့ . . . .",
      "ငါဟာ နင့်သံလိုက်အိမ်မြှောင်ဖြစ်နေတော့ . . . .",
      "သေ ချာ တယ် . . သေ .. ချာ ပါ တယ်",
      "ငါတို့ဟာ စိတ်ချင်းဆက်ထားတဲ့အသက်ဇီဝ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 52
  },
  {
    "title": "ဝါဂွမ်းရောင်",
    "author": "ဥက္ကာကိုကို",
    "language": "Burmese",
    "poem_lines": [
      "ငါဆံပင်အတိုမညှပ်တော့တဲ့ပြက်လုံးတစ်ခုဟာ",
      "လွမ်းဆွတ်ခြင်းဧရိယာထဲမှာ ထုသားပေသားကျကျ",
      "ငါ ဆံပင်အတိုမညှပ်တော့ဘူး",
      "ဝါဂွမ်းရောင် သန်းခေါင်ယံမှာ",
      "မိုးမည်းလေးတွေဖွဲတိုင်း",
      "ငါ့ရင်ဘတ်ထဲ ရွဲရွဲစိုတယ်",
      "သုံးချက်စည်တော် ရိုက်ဆော်ညင်းသော်",
      "နှလုံးသားက ထထအော်လို့ လွမ်းတယ်။",
      "စိတ်ကို သုံးလေးမျိုးပွားထားတဲ့",
      "ခြေသလုံးအိမ်တိုင် ရပ်တည်မှုက",
      "ဥတုသုံးပါးမရွေး အလေအလွင့်ခပ်များများ",
      "နင့်အသားအရေနဲ့မတည့်ဘူး",
      "အလာ့ဂျစ်ဖြစ်တယ်",
      "သတိကြီးကြီးနဲ့ ငါ့ကို သုံးပေခန့်ခွာချစ်ပါ",
      "ကတိကြီးကြီးနဲ့ နင့်ကို အရှုံးတွေနဲ့ ငါချစ်မှာ",
      "အဲဒီအတွက် သန်းခေါင်ကျော်မှာ မိုးတွေရွာတယ်",
      "မိုးတလင်းကြက်ဖကြီး အအေးမိပြီး နှာထချေတယ်",
      "အရုဏ်တက်ချိန်တော့ ငါတို့တွေ အိမ်ပြန်ရတာပေါ့",
      "အဲဒီနေ့ကစပြီးတော့",
      "ငါ ဆံပင်အတိုမညှပ်တော့ဘူး",
      "ဝါဂွမ်းရောင်၊ ကျောခိုင်းသွားတာကိုကြည့်ပြီး",
      "မျက်ရည်ပဲကျန်ခဲ့တယ်ဆိုပေမယ့်",
      "ကျောခိုင်းသွားခဲ့သူရဲ့ မျက်၀န်းထဲက မျက်ရည်စတွေကို",
      "နင်မြင်ရမယ်မထင်ပါဘူး",
      "ငါက ကံဆိုးမပါကွာ",
      "ငါသွားလေရာ မိုးလိုက်လို့ ရွာ ရွာနေတယ်။",
      "ကောင်းကင်နဲ့ မြေကြီးကို မော့ကြည့်ဆုပ်ကိုင်",
      "လေးနက်တည်ကြည်ခြင်းနဲ့ ငါတိုင်တည်တယ်",
      "“သူ့ကိုချစ်သောအချစ်များ မှန်ကန်တိကျပါစေသား”",
      "မိတ္တူကို နတ်ဆိုးအပေါင်းတို့ သိအံ့စေ",
      "အဲဒီလို ငါ့အကိုင်းအခက်နဲ့ ငါပေဆာရ",
      "လမိုက်ညကတော့ သူ့အမှောင်နဲ့သူ မိုက်ဆဲပေါ့လေ။",
      "ချစ်တယ်ဆိုတဲ့စကား နားမှာ ပြန်မကြားရဘူး",
      "မောလိုက်တာကွယ်.....",
      "အမောကြီးမောရင်း မောဆဲ",
      "မောပဲ မောနိုင်လွန်းခဲ့တာ",
      "ခပ်မောမောလေး ခွေကျန်းလျ",
      "အနိစ္စတရားဟာ ငါအာရုံထဲ ကြည်လင်ပြတ်သားလာ",
      "ခုတလော အိပ်မက်တွေလည်း သိပ်မဟန်ပါဘူးကွာ။",
      "နင့်နဖူးကို ခပ်ဖွဖွလေးနမ်းရင်း",
      "နှုတ်ဆက်စကားဆိုရတဲ့အလုပ်ကို မုန်းတယ်",
      "ခုတော့လည်း လွမ်းတုန်းပဲပေါ့",
      "ဝါဂွမ်းရောင်ရယ်",
      "“အချစ်ဆိုသည်မှာ.... ကြည်နူးကြတဲ့အခိုက်လမင်းတစ်ရာ...",
      "အချစ်ဆိုသည်မှာ.... ၀မ်းနည်းတဲ့အခါ နေမင်းကုဋေကုဋာ",
      "တစ်နေ့နေ့ဆိုတဲ့စကားဟာ လူပြောသူပြောများလွန်းနေတော့",
      "အဲဒီနောက်ပိုင်းမှာ",
      "ငါ ဆံပင်အတိုမညှပ်တော့ဘူးလို့",
      "ဆုံးဖြတ်မိတာ နင်ကတော့ အူလှိုက်သည်းလှိုက်",
      "ရယ်ပစ်လိုက်ပေါ့",
      "ဟာသ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 54
  },
  {
    "title": null,
    "author": "အံ့သွန်းပ",
    "language": "Burmese",
    "poem_lines": [
      "ပန်းချီကားထဲမှာ မျက်ရည်မျောနှင်းဆီတစ်ပွင့် ရှိတယ်",
      "ခေတ်ကိုက ပေါ့ပျက်လွန်းတယ်ဆိုပေမဲ့",
      "ကျွန်မတို့ဝါဒထဲမှာ ဖြစ်လွယ်ပျက်လွယ်သဘောတရားတွေမပါခဲ့ဘူး ။",
      "အတိတ်ဆိုတာ ( အခြေအနေတစ်ခုတိုင်အောင်တော့ )",
      "ထင်သာမြင်သာရှိခဲ့ရုံ ။",
      "ဆိုတော့ကာ",
      "ဘောင်ခတ်ခံထားရတဲ့ လေဟာနယ်တွေထဲမှာ",
      "ကျွန်မ စိမ်းလန်းနေမယ်လို့ ထင်နေတုန်းလား.... ပန်းချီဆရာ ။",
      "ဒဏ်ရာပျောက်သွားပေမဲ့ အရေပြားတစ်ခုလုံးကို",
      "အသစ်ပြန်လဲလို့ရတာမှ မဟုတ်ပဲရှင် ။",
      "ဒါကိုတော့ ရှင်လက်ခံသေးရဲ့ မဟုတ်လား ။",
      "ခုတစ်လော အာသီသဖြစ်နေတာက",
      "နားကြားပျင်းကတ်စရာကောင်းလှတဲ့",
      "သစ္စာတရားဆိုတာကို သွေးပေးမယ့်",
      "ဓားသွေးကျောက်တစ်လက် ။",
      "အရင်ဆုံး ရှင့်လက်တွေကို ပန်းချီကားပေါ်ကနေရွှေ့ လိုက်ပါလား ။",
      "ဖြစ်နိုင်ရင် ရှင့်သူငယ်အိမ်ထဲက တစ်စုံတစ်ရာကို",
      "ဖမ်းဆုပ်ချင်နေတယ် ။",
      "ဒီတစ်ကြိမ်ဆို မိုးရေထဲ စိတ်လွတ်ကိုယ်လွတ်ဖြစ်နေတာ",
      "ဘယ်နှစ်ကြိမ်မြောက်ဆိုပြီး ပြောဖို့မလိုတော့ဘူး ။",
      "တစ်ခါတစ်ခါ ခရမ်းရောင်ထီးတစ်လက်ကို",
      "မျက်လုံးသေနဲ့မျှော်နေတတ်တာကလွဲလို့ ။",
      "တစ်ခါတစ်ခါ ရှင့်ရဲ့ ဆက်သွယ်မှုဧရိယာထဲ",
      "ကျွန်မနာမည်တိုးဝင်ချင်ကလွဲလို့ ။",
      "အရာရာဟာ တစ်သီးတစ်သန့်ဆန်ဆန်",
      "ခပ်ရဲရဲ ပျံနှံ့လို့လေ ။",
      "ကျွန်မစာမျက်နှာရဲ့ ကောက်ကြောင်းဆိုတာ",
      "ရှင့်ရဲ့ ဘယ်ဘက်လက်ကြားက စီးကရက်တစ်လိပ်လိုအခိုးအငွေ့တွေနဲ့အတူ",
      "တောက်ထုတ်ခံရပြီးနောက် . . ။",
      "ထားပါတော့လေ ။",
      "စကားမစပ် . . ကျွန်မ အဖြူရောင်ပါလို့ မာန်ရင့်မော်ဝင့်နေဖူးသလား ။",
      "မိုးစဲစ ညနေခင်းရနံ့ကို ကျွန်မ မချစ်တတ်တော့ဘူး ။ ။",
      "မှတ်မိသလောက် ကျွန်မကို နှင်းဆီတစ်ပွင့်အဖြစ်ဖန်ဆင်းပါလို့",
      "ရှင့်ကိုမတောင်းဆိုခဲ့ဖူးဘူး ပန်းချီဆရာ ။",
      "အနက်ရောင်ကဲနေတဲ့တိမ်တစ်စုကိုမြင်ရင်",
      "ကျွန်မနောက်တစ်ကြိမ် စိတ်လွတ်ကိုယ်လွတ်ဖြစ်ဦးမယ်ဆိုတာ ကြိုသိနေတယ် ။",
      "အဲ့ဒီလိုအချိန်မျိုးဆို ခရမ်းရောင်ထီးတစ်လက်ကို",
      "အမှတ်မရှိ တောင့်တနေတတ်တယ်၊",
      "မျက်လုံးသေတွေနဲ့ တစ်စုံတစ်ခုကို ဖမ်းဆုပ်ချင်နေတတ်တယ် ။",
      "တစ်ကယ်ဆို ဖယောင်းတိုင်တွေကို မီးစာမလိုပဲနဲ့",
      "လောင်ကျွမ်းဖြစ်အောင် တီထွင်ခဲ့ကြသင့်တာ ။",
      "ဆူးဖောက်ခံရတဲ့ နှင်းဆီက ဘယ်အတိုင်းအတာအထိများ",
      "လှပနိုင်မှာမို့လို့လဲ ။",
      "ဒါက ရှင့်အတွက် ခေတ်ပေါ်ပြက်လုံးတစ်ခုဆိုရင်တော့",
      "ရှင်ရဲ့ တစ်စုံတစ်ယောက်နာမည်ကို အော်ခေါ်ပြီးပေါက်ကွဲပစ်လိုက်ပါ ပန်းချီဆရာ ။",
      "ကျွန်မ ဟက်ဟက်ပက်ပက် ငိုကြွေးဖို့ ကြိုးစားကြည့်လိုက်တယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 56
  },
  {
    "title": "အမုန်းချစ်သူ",
    "author": "ယဉ်တေးချို",
    "language": "Burmese",
    "poem_lines": [
      "ကျွန်တော်ဟာမေတ္တာတရားနဲ့လက်တွေ့မှာအသုံးမတဲ့တော့တဲ့ရိုးသားမှုရယ်ကလွဲရင်",
      "ဘာတစ်ခုမှမပေးနိုင်သူပဲ",
      "ရေစက်ဆိုတာသွေးနှောမှမဟုတ်ဘူးစိတ်ခြင်းဆုံကြတဲ့အပ်နှစ်ချောင်းပါ",
      "ဒီလိုနဲ့မင်းနဲ့ဆုံဆည်းခဲ့ကြတဲ့ရေစက်ကိုကျေးဇူးတင်ရင်းကျေနပ်ပျော်ရွှင်နေခဲ့တယ်",
      "မင်းရင်ခွင်ဟာနွံအိုင်ကြီးလိုရုံးလေနစ်လေ",
      "အဲလိုနစ်၀င်နေတာကိုမုန်းတယ်",
      "တခါတခါဆုပ်ကိုင်ပြလို့မရတဲ့သက်သေမရှိတဲ့အမှန်တရားဆိုတာကိုမုန်းတယ်",
      "ရှင်းပြလို့မသိနိုင်တဲ့အထင်လွဲမှုတွေကိုမုန်းတယ်",
      "မင်းဆီကပြန်စာမရတဲ့အချိန်တွေကိုမုန်းတယ်",
      "Connection ကျနေတဲ့အချိန်တွေကိုမုန်းတယ်",
      "အချိန်လွန်ဖုန်းကိုစောင့်နေရတဲ့အချိန်တွေကိုမုန်းတယ်",
      "မင်းရည်းစားကြောင့်နာကျင်ရတယ်ပြောတဲ့အချိန်တွေကိုမုန်းတယ်",
      "မိုင်တွေအရေးကြီးကနေပြန်လာမဲ့ရက်စောင့်မျှော်နေရတာကိုမုန်းတယ်",
      "မင်းကိုလွမ်းရင်းငိုနေရတဲ့အချိန်တွေကိုမုန်းတယ်",
      "မင်းကိုမှချစ်နေမိတဲ့ငါ့ကိုငါမုန်းတယ်",
      "မင်းယုံကြည်ခြင်းမရှိတဲ့ငါ့စကားလုံးတွေကိုမုန်းတယ်",
      "မင်းယုံကြည်အောင်လေချိုသွေးမပြောတတ်တဲ့ငါနုတ်ခမ်းကိုငါမုန်းတယ်",
      "ချော့တိုင်းစိတ်ပြေတတ်တဲ့ငါ့ကိုငါမုန်းတယ်",
      "ဘာအတွက်အဲလောက်ထိခံစားနေတာလဲဆိုတဲ့စကားလုံးကိုမုန်းတယ်",
      "ငါ့ရပ်တည်မှုကိုငါမုန်းတယ်",
      "ငါ့စိတ်ကိုငါမုန်းတယ်",
      "ငါကိုငါမုန်းတယ်",
      "ကန့်ကွက်သူမရှိပဲလက်တွဲဖြုတ်နောက်ဆုံးနုတ်ဆက်ချိန်ကိုမုန်းတယ်",
      "အမုန်းပေါ်အမုန်းထပ်....အမုန်းပေါ်အမုန်းဆင့်လို့",
      "အမုန်းတွေနဲ့ရှင်သန်သူက",
      "ငါမုန်းလို့မရခဲ့တာ မင်းတယောက်တည်းဆိုတာ",
      "မင်းယုံကြည်အောင်ပြောဖို့သက်သေမရှိတာကိုငါမုန်းတယ်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 58
  },
  {
    "title": "ဖြောင့်ချက်",
    "author": "ကြယ်စင်ရောင်(ဘူမိ)",
    "language": "Burmese",
    "poem_lines": [
      "ကမ္ဘာဦးအစက လူသားတွေတောင်",
      "တားမြစ်သစ်သီးကို ခိုးဝှက်ခဲ့သေးတာပဲ။",
      "မေဇာကီ၀င်းရေ . . .",
      "မင်းရဲ့ တစ်ကိုယ်ရေ ကြေကွဲ၀မ်းနည်းမှ",
      "အနည်းငယ် ခိုးယူမိယုံလေးနဲ့",
      "မုန်းရက်လေခြင်း . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 59
  },
  {
    "title": "ချစ်သူ",
    "author": "ကျော်ညိုသွေး",
    "language": "Burmese",
    "poem_lines": [
      "ကျေးဇူးပြု၍",
      "အသက်ပြင်းပြင်းလေးတောင် မရှူပါနဲ့ . . .",
      "အများတစ်ကာတွေကြားမှာ",
      "ဟားစရာတွေကြားရင်တောင်",
      "မမြင် မကြားချင်ယောင် ဆောင်",
      "ယောင်လို့တောင် မရယ်မပြုံးပါနဲ့",
      "ကြယ်အလုံးပေါင်း မရေနိုင်တော့တာမို့",
      "လုံလောက်ပါပြီကွယ်။",
      "နှုတ်ခမ်းနီကို အညိုရောင်ဆိုးနော်",
      "သနပ်ခါးကိုလည်း ဘဲကြားလိမ်းပါ",
      "ရက်ပ်ပါတွေလိုပဲ ၀တ်ပြီး",
      "ဖြစ်နိုင်ရင် . .",
      "ပြေးပြေးလွှားလွှားလည်း မလုပ်မိပါစေနဲ့နော်",
      "ရင်ခုန်သံတွေ ချွဲပစ်",
      "ရင်ထဲမှာစစ်တိုက်နေတာ",
      "ငါပဲဖြစ်ပါရစေ . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 60
  },
  {
    "title": "တျာ",
    "author": "ကျော်ညိုသွေး",
    "language": "Burmese",
    "poem_lines": [
      "မင်းရဲ့ အမို့အမောက်ကို",
      "ငေးမောစဉ်မှာပင်",
      "ကိုယ်ဟာ ဖခင်စိတ်၀င်ခဲ့ပေါ့။",
      "မင်းရဲ့ လမ်းလျှောက်ပုံကို",
      "ငါ့ရဲ့ မသိစိတ်မှာ",
      "ဆေးရေးချယ်မိချေပေါ့ကွယ်။",
      "သဘာ၀ပေါက်ပင်တွေက",
      "ကိုယ့်ကို သီချင်းတစ်ပုဒ်",
      "ရွတ်ဆိုစေတဲ့အခါ။",
      "ပင်လယ်ဟာ အောက်စီဂျင်တွေ",
      "မွေးဖွားဖို့ နိုးထလာခဲ့တယ်။",
      "ကြည်လင်အေးမြတဲ့ရေဟာ",
      "ကျောက်တွေ သဲတွေကို ဖြတ်လို့ လာတယ်။",
      "ကိုယ့် မျက်၀န်းထဲက အရိပ်အယောင်တွေကတော့",
      "လရောင်ဆန်တဲ့ နွားနို့ တစ်ခွက်ရဲ့",
      "နှုတ်ခမ်းမှာ စတော်ဘယ်ရီသီးတွေ",
      "သီးနေကြပေါ့။",
      "ပြာလဲ့တဲ့ တောင်တန်းတွေနဲ့ အတူ",
      "ဖက်ဖူးစိမ်း ကုန်းမြင့်တွေဟာ",
      "နှင်းနုတို့ ကြားမှာ",
      "လွန့်လူးနေပေါ့ကွယ်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 61
  },
  {
    "title": "အိပ်မက်ပန်းချီ",
    "author": "ယုံမွန်",
    "language": "Burmese",
    "poem_lines": [
      "လွမ်းတယ်ဆိုတာ ဘုရားပေါ်က အမှတ်တရဆိုင်လေးလို",
      "အထီးကျန်ဆန်ပါရဲ့",
      "ငါတို့လျှောက်ခဲ့တဲ့လမ်းများ၊ နေ၀င်ချိန်မှတ်တမ်းများ",
      "\"ငါ နင့်ကိုချစ်တယ်\"ဆိုတဲ့ သက်တောင့်သက်သာအပြောများ",
      "မြေမျက်နှာပြင်မညီညာတဲ့ လက်ဖက်ရည်ဆိုင်",
      "လရောင်ဆိုတာ အကန့်အသတ်နဲ့လင်းတာမျိုး",
      "အသွားအလာများတဲ့လမ်းမပေါ် လမ်းလျှောက်ရင်းလမ်းပျောက်နေသလိုမျိုး",
      "ရန်ကုန်မြို့ ကလူတွေက ဆက်သွယ်မှုဧရိယာပြင်ပမှာပဲ နေထိုင်တယ်",
      "အလုပ်တွေများနေမှာပေါ့",
      "ခြေတစ်လှမ်းစာကွာပေးမှုမှာ",
      "ငါက နင့်ကိုလွမ်းသလို",
      "နင်က ငါ့ကိုလွမ်းပါ့မလား",
      "မျှော်လင့်ချက်တွေအတုံးအရုံးနဲ့မနက်ဖြန်မှာ",
      "ဒဏ်ရာတွေနက်သထက်နက်လာပြီ",
      "ခုတော့ဘာမှလုပ်လို့မရသေးဘူး",
      "နာကျင်မှုဆိုတာ သွေးမထွက်တဲ့အဆိပ်ပဲ",
      "ဓါတ်ပုံတစ်ပုံကြောင့် ငါသေဆုံးခဲ့ရတာပါဆိုရင်",
      "ထရိုင်စစ်သည်တွေရဲ့ သွေးရူးသွေးတန်းအော်သံလိုများဖြစ်နေမလား",
      "ခရေပင်တန်းက ရင်တစ်လှမ်းစာအလွမ်းများ",
      "ကန့်လန့်ကာအစိမ်းနဲ့ဆေးရုံအခန်း၊ လေအေးပေးစက်နဲ့ညနေချမ်းတွေ",
      "မှန်ပြတင်းပေါက်အောက်မှာ ငါကောက်ယူခွင့်မရှိတဲ့",
      "လွတ်လပ်မှုတွေအတွက် ကျေးဇူးတရားတွေဆပ်တုန်း။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 62
  },
  {
    "title": null,
    "author": "ယုံမွန်",
    "language": "Burmese",
    "poem_lines": [
      "အဲဒီလမ်းမှာ နင်ရယ် ငါရယ် သတိရခြင်းတွေရယ်ပဲ ရှိရမယ်",
      "ကျောခိုင်းသွားတိုင်း မျက်ရည်ဝဲတယ်",
      "ကျွန်မအနားမှာ အလင်းတွေရပ်သွားတိုင်း",
      "အဲ့ဒါ သူ့အရိပ်များလားလို့ ...",
      "စနစ်တကျ ရူးသွပ်တုန်းပါ",
      "မပြောရက်ခဲ့ဘူး။",
      "မပြောရက်ခဲ့ပါဘူးကွယ်။",
      "ကျွန်မက ဂတိတွေနဲ့အထပ်ထပ်ချည်နှောင်ထားတဲ့",
      "မြစ်ကျိုးအင်းတစ်ခုဆိုတာ",
      "သူကြားချင်တဲ့စကားတစ်ခွန်းအတွက်",
      "နှုတ်ဆွံ့ ထားရတာ ပင်ပန်းလွန်းပါတယ်",
      "စိတ်ထဲကပဲပြောနေရတာ ကြာလာတော့အသက်ရှုကျပ်တယ်",
      "စိတ်ထဲကစကားဆိုတာ ဝိညာဉ်တွေပါပြီးသားပါလို့လည်း ပြောချင်ပါတယ်",
      "ပတ်၀န်းကျင်ရဲ့ အစဉ်အလာအောက်မှာ",
      "နေသားတကျရှိနေဖို့",
      "ကျွန်မ ဂတိတွေကိုရွေးချယ်ခဲ့ရတယ်",
      "ရူးလိုက်တာလို့ သူသိရင်ပြောဦးမလား",
      "ဘယ်တတ်နိုင်မှာလဲ.........",
      "ဒါကကျွန်မအတွက်နောက်ဆုံးကျိန်စာဖြစ်ပါရစေ",
      "ကျွန်မသာ ရောမကမိန်းမပျက်ဆိုရင်",
      "သမိုင်းခေတ်ကလေသံနဲ့",
      "ရှေးဟောင်းကဗျာတစ်ပုဒ်ကိုအပိုင်လိုချင်ပါတယ်လို့",
      "လွတ်လွတ်လပ်လပ်အော်ဟစ်လိုက်ချင်တယ်",
      "ခုတော့တံခါးတွေဖွင့် မီးတွေဖွင့်လို့",
      "မျက်စိမှိတ်ပြီးငိုနေရတယ်",
      "ကျွန်မအတွက်တော့ အနာဂတ်ဆိုတာ",
      "အကျအပျောက်များလွန်းတယ်။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 63
  },
  {
    "title": "ကျွန်တော်သိပ်ချစ်ခဲ့ပါတယ် မနှင်းဆီ",
    "author": "(အေးချမ်း)",
    "language": "Burmese",
    "poem_lines": [
      "ဆူးတောင် တခတ်ခတ်နဲ့ ပွင့်ခဲ့တဲ့ မနှင်းဆီ",
      "ကျနော် မသိလိုက်တဲ့အချိန်မှာပဲ ခင်ဗျားသိပ်လှလာတယ်",
      "ပင်လယ်ပြာပြာကိုအရင်းတည်ပြီးတချို့ ဆားချက်ကျတယ်",
      "ပင်လယ်ပြာပြာကိုအခြေခံပြီးတချို့ က CPU တွေ လုပ်ကျတယ်",
      "နည်းပညာကွာဟမှုမှာ မနှင်းဆီရဲ့ နူးညံ့မှုတို့ တိတ်တဆိတ်စီးမျောနေသလားလို",
      "လူကူးမျဉ်းကြားမှာလမ်းဖြတ်ကူးတုန်းကတွေးခဲ့ဖူးတယ်",
      "ကျနော့်မှာ ပြက္ခဒိန်တွေ မရှိဘူး",
      "သတ်မှတ်ချက်တိုင်းရဲ့ တန်ပြန်သတ်မှတ်ချက်တွေ မရှိဘူး",
      "အရင်ဘ၀က အပေါင်လက်မှတ်ဟောင်းတွေ မရှိဘူး",
      "နိုင်ငံရေးနဲ့ သက်ဆိုင်တဲ့ မျိုးချစ်စိတ်တွေ မရှိဘူး",
      "ဆေးလိပ်သောက်မဲ့ လက်တွေ မရှိဘူး",
      "ခင်ဗျားရယ်လိုက်တိုင်းပေါ်လာတက်တဲ့ သွားတက်လေးတွေကြောင့်",
      "ကျနော့်မှာရှိတဲ့အရာအားလုံးလွင့်စင်သွားခဲ့ရပေါ့ မနှင်းဆီ",
      "ကျနော်သိခဲ့ရတဲ့ အနောက်တိုင်းယဉ်ကျေးမှုတွေက",
      "မနှင်းဆီမသင်ပဲတက်ခဲ့ရတဲ့ အသိတရားတွေဖြစ်နေတက်တယ်",
      "ကျနော်ကလည်းခက်တယ်",
      "ပုဆိုးတောင် ကောင်းကောင်းမ၀တ်တက်ပဲ ဆိုင်းသံကြားရင် ပြုံးနေတက်တဲ့ကောင်လေ",
      "ကျနော် မအိပ်ဖြစ်တဲ့ညတွေမှာကဗျာတွေရတယ်",
      "ခင်ဗျားမအိပ်ဖြစ်တဲ့ညတွေမှာပိုက်ဆံတွေရတယ်",
      "မထူးဆန်းပါဘူး မနှင်းဆီ",
      "ကမ္ဘာဟာအဇ္ဈတ္တခံစားမှုလွန်ကဲတဲ့ မကောင်းဆိုးဝါးဖြစ်နေခဲ့ပြီလေ",
      "ခင်ဗျားကိုကျနော်မကြည့်ဖြစ်တာသုံးနှစ်လောက်ရှိပြီ",
      "ခင်ဗျားရဲ့ ပုံတူပန်းချီကားလေးတော့ ဖုံတက်နေလောက်ပြီပေါ့",
      "နည်းပညာခေတ်ကြီးထဲမှာ မိန်းမလျှာတယောက်ကလဲမိန်းမဖြစ်နေနိုင်ပြီလေ",
      "ငွေကြေးတွေကလည်းသူတော်ကောင်းယောင်ဆောင်ထားနိုင်ပြီလေ",
      "ခေတ်တွေဘယ်လိုပဲပြောင်းပြောင်း အလွမ်းရဲ့ တဖက်ကားလမ်းမမှာ",
      "နွေရာသီကငုတ်တုတ်ထိုင်နေသေးတယ် မနှင်းဆီ",
      "ခင်ဗျားမစီးတော့တဲ့ ရထားဘူတာရုံမှာ ကျနော်အလုပ်ရတယ်လေ",
      "ပျော်တယ် မနှင်းဆီ",
      "ခင်ဗျားမမက်တော့တဲ့ အိမ်မက်ဟောင်းလေးရင်မှာပိုက်ထားရသလိုပဲ",
      "ပျော်တယ်....",
      "ခင်ဗျားဒေါက်ဖိနပ်သံတွေကြားတိုင်း",
      "ကျနော် ဂိုင်နိုဖိုးဘီးရားရောဂါပြန်ထတယ်",
      "ပတ်၀န်းကျင်းမှာ ခင်ဗျားသတင်းတွေ ခဏခဏကြားရလို",
      "ကိုယ့်ကိုကိုယ် မုန်းမိတယ်",
      "မသေခင် တစ်ရက်လောက်တော့",
      "အတိတ်ကိုဓာတ်မှန်ရိုက်ကြည့်ချင်ပါသေးတယ် မနှင်းဆီ . . .၊"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 64
  },
  {
    "title": "မကြည်ပြာ",
    "author": "မောင်မိုးချို",
    "language": "Burmese",
    "poem_lines": [
      "ဘာလိုလိုနဲ့ တစ်လဆိုတာကို",
      "ပြက္ခဒိန်က ဖြုတ်ချလိုက်ရတယ်",
      "ရင်နာတယ် မကြည်ပြာ",
      "လူနာမှတ်တမ်း ရင်နာလောက်အောင်",
      "ရင်နာပါတယ် လွမ်းရတာ",
      "လက်နှစ်ဖက်လုံးမဆန့်တော့ဖူး",
      "ထပ်ပြောမယ် . . . ကျွန်တော့် ကမ္ဘာနဲ့မဆန့်ဘူး",
      "လူ့ယဉ်ကျေးဥပဒေနဲ့ ၀င်မဆန့်တဲ့ကောင်ဆိုတော့လဲ",
      "မုန်းလိုက်ပါ မကြည်ပြာ . . . မုန်းလိုက်ပါ",
      "လူတစ်ယောက်ကို သတ်ဖို့ဆိုတာ",
      "( လက်ညှိုးလေး ကွေးတတ်မှ မဟုတ်ဘူး)",
      "စကားလေးတစ်ခွန်းပါပဲ",
      "ဟုတ်ပါတယ် . . . စကားလေးတစ်ခွန်းပါပဲ မကြည်ပြာ",
      "ကျွန်တော် အိပ်မက်ကို ကောင်းရာမွန်ရာ",
      "သင်္ဂြိုလ်ပေးပါ ဘာမှ မလိုဘူး . . .",
      "ဘာဆို ဘာမှ မလိုဘူး",
      "ဖြစ်နိုင်ရင်သာ ယဉ်ယဉ်လေး ရိုင်းပေးပါ",
      "ကျွန်တော် ဒီဖိနပ်လေးပဲစီးပြီးသွားပါတော့မယ်",
      "ရောက်ရာအရပ်က သာဓုပဲခေါ်ပါ ..",
      "အမျှမဝေပါနဲ့",
      "ကျေးဇူးလည်းမတင်ပါနဲ့",
      "ကျွန်တော်က မကြည်ပြာ အိပ်မက်လောက် မခမ်းနားပါဘူး",
      "ကျွန်တော့် ရင်ဘတ်ကိုက အနာတခြား ဆေးတစ်ခြား",
      "နွေအတု တစ်ခုပါပဲ",
      "ဘယ်တော့မှ ကမ်းကုန်အောင် မလွှင့်ရသေးပါဘူး",
      "ခရီးတစ်ထောက်နဲ့တင် ရေတိမ်မှာ ကောင်းကောင်းနစ်တတ်ခဲ့ပါပြီ",
      "မကြည်ပြာ",
      "ဪ မကြည်ပြာ ရယ်",
      "ကျွန်တော် အိပ်မက်တွေ ကိုဗွေမယူပါနဲ့",
      "သူတို့ က မကြည်ပြာမှ မကြည်ပြာပါပဲလို့",
      "သံသရာတစ်ပတ်စာ တံဆိပ်ကပ်ထားတာကို . ."
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 66
  },
  {
    "title": "ရာစုနှစ်ထဲ ၊ ဝမ်းနည်းစရာပြက်လုံးနဲ့ လူရွှင်တော် ကျွန်တော် ရူးနေတယ် မနှင်းဝေ",
    "author": "မင်းလုလင်",
    "language": "Burmese",
    "poem_lines": [
      "နေ့ရောညပါလွမ်းနေကြောင်းတံခါးတွေကပြောနေတယ် မနှင်း ။",
      "ကျန်းခန့်သာလို့ မာပါစလို့ နှုတ်ဆက်လိုက်ဖို့ ။",
      "မျက်နှာချင်းဆိုင်ဆုံတွေ့ ချိန်မရှိတော့ဘူးဆိုရင်",
      "ကျွန်တော်တို့နှစ်ယောက် တကယ်ပေးသွားကြပြီဆိုတာ ။",
      "အိပ်မက်မက်နေတာမဟုတ်ဘူး မနှင်းပေ ။",
      "တနင်္ဂနွေနေ့များ ။",
      "အားလုံးကိုမြေမြုပ်ပစ်ဖို့ ဘယ်သူကူညီနိုင်မလဲဆိုတာ",
      "ဘယ်သူသိနိုင်မလဲလို့ ရင်ဘတ်ဖွင့်ပြီး ။",
      "ထက်ခြမ်းပြီလေယာဉ်လက်မှတ်ပေါ်ကနေ့စွဲ ။",
      "တယ်လီဖုန်းနံပါတ် တစ်ခုနှင့်အတူ",
      "အပြာရောင်မိန်းမပတ်နာရီတစ်လုံး ။အိပ်မက်မဟုတ်ကြောင်းသေချာသည်ထက်",
      "ပိုသေချာအောင် ကျွန်တော် အိပ်ပျော်ကြည့်လိုက်တယ် ။",
      "မနှင်းက အိပ်မက်ထဲသိပ်လှလွန်းနေရဲ့ ။",
      "အရမ်း၀မ်းနည်းစရာကောင်းတဲ့ ပြက်လုံး ။",
      "စကားလုံးမိုင်းဗုံး ။",
      "ဒီနူးညံ့မှုကခရစ်နှစ် တခြမ်းသာသာပဲခမ်းနားခဲ့တယ်ဆိုတာ",
      "အသည်းကွဲရာသီအခင်းအကျင်းထဲလက်လွတ်စပယ် ပြုတ်ကျသွားတယ် ။",
      "မနက်တိုင်းနင်ညှိုးမယ့် ဖုန်းသံလေးကိုလွမ်းနေမယ်ဆိုတာ ။",
      "မနှင်းရဲ့ ကျိန်စာတွေ ကျွန်တော့်မှာတယုတယပွေ့ပိုက်လို့ ။",
      "နင်ပြန်လာမဲ့ တနေ့ကျရင် ။",
      "ထက်ခြမ်းပြဲလေယာဉ်လက်မှတ်ပေါ်က နေ့စွဲထဲမှာ",
      "အရိပ်တွေရှိလေလိမ့်မလား . . လို့ ။",
      "ကျွန်တော် သွေးရူးသွေးတန်းလိုက်ရှာမိတယ်ဆိုတာ",
      "မနှင်းမေ သိမှသိပါလေစ ။",
      "အိပ်ယာ၀င် တယ်လီဖုန်းသံများ ။",
      "ပြက္ခဒိန်ပေါ်က မင်နီကြက်ခြေခတ်များ ။",
      "အားလုံးကိုမြေမြုပ်ပစ်လိုက်ဖို့ ဘယ်သူကူညီနိုင်မလဲ ။ ။",
      "ကျွန်တော်ကမေးခွန်းတွေထဲ ထဲထဲ၀င်၀င်နေထိုင်ရတာ",
      "ပျော်တယ်ဆိုတာ။",
      "မနှင်း သိမှသိပါလေစ . . လို့ ကျွန်တော့်ကိုယ်ကျွန်တော် ပြန်မေးမိတယ် ။",
      "မနှင်း သိမှသိပါလေစ ။",
      "တနင်္ဂနွေမပါတဲ့ ပြက္ခဒိန်ကို ခုထိရှာမတွေ့သေးတာ",
      "ကျွန်တော်သိပ်ညံ့နေပုံပဲလို့ ညနက်နက်တွေထဲတွေးမိတယ် ။",
      "မနက်ဖြန်တွေတိုင်းဟာရောက်မလာခင်ကတည်းကခြောက်သွေ့၊",
      "ခြောက်သွေ့ နေပြီဆိုတာကို ကျွန်တော်တိုးတိုးလေးပြောကြည့်မယ် မနှင်း ။",
      "အရင်လို ဟက်ဟက်ပက်ပက် ရယ်ပါ ။",
      "ဒါ ၀မ်းနည်းစရာ ပြက်လုံးတစ်ခုဆိုတာ ကျွန်တော် ၀န်ခံပါတယ် ။",
      "တနင်္ဂနွေနေ့များ ။",
      "အားလုံးကိုမြေမြုပ်ပစ်ဖို့ ဘယ်သူကူညီနိုင်မလဲဆိုတာ",
      "ဘယ်သူသိနိုင်မလဲလို့ . . ရင်ဘတ်ဖွင့်ပြီး ။",
      "ကျွန်တော် တိတ်တိတ်ကလေးငိုနေတာကို ...",
      "မနှင်း သိမှသိပါလေစ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 67
  },
  {
    "title": "ဇူးဇူး(သို့မဟုတ်) ကိုယ့်ရဲ့ Link တစ်ခု",
    "author": "နွေဦးကို",
    "language": "Burmese",
    "poem_lines": [
      "ကိုယ်တို့ရဲ့ ကွန်ယက်ထဲ Virus တွေ မကြဲချလိုက်ပါနဲ့",
      "Error ခဏခဏ ဖြစ်တတ်တဲ့ Link တစ်ခုအတွက်",
      "ပန်းတွေဝေသလို အပြုံးတွေနဲ့ ခြုံအိပ်ပါစေ . .",
      "မင်းရဲ့စိတ်ထောင်ချောက်ထဲ သက်ဆင်းတုန်းက",
      "ကိုယ်ဟာ သိုးတစ်ကောင် မဟုတ်သလို",
      "ကျားရဲတစ်ကောင်လည်း မဟုတ်ခဲ့ပါဘူး။",
      "တစ်ခါတစ်ခါ မုန်တိုင်းထန်တတ်တဲ့ မင်းပင်လယ်မှာ",
      "ကိုယ်ဟာ လမ်းပြကြယ်မဖြစ်မှာ သေချာပေမယ့်",
      "မီးပြတိုက်လို အစွမ်းကုန်လင်းချင်တာ ဆန္ဒအမှန်",
      "သွေးသံရဲရဲမဟုတ်ပေမယ့် နာနာကျင်ကျင်",
      "ခါးသီးစရာတွေနဲ့ Block ဖြစ်သွားတဲ့",
      "အမှတ်တရမျိုး မချိတ်ဆက်ချင်ဘူး . . ဇူဇူး ။",
      "ကြည်နူးစရာကဗျာတစ်ပုဒ်ကို အတူဖတ်စဉ်",
      "ရခဲ့ဖူးတဲ့ ခံစားမှုမျိုးကို",
      "ကိုယ်တို့ရင်ထဲ ခဏလောက် အနည်ထိုင်မိရင်",
      "ကျေနပ်စရာဖြစ်မှာ တကယ် . .",
      "လူတိုင်းမှာ ကိုယ့်ဒဏ်ရာက ကိုယ့်ပြန်တစ္ဆေခြောက်နေလည်း",
      "အနာဟောင်းအတွက် ဆေးကောင်းမဖြစ်တောင်",
      "ဆေးမြီးတိုလေးတော့ ရှိကောင်းရှိနိုင်ရဲ့",
      "ရွတ်ဖတ်လို့ မကောင်းတဲ့ ပုစ္ဆာအဟောင်းတွေ",
      "ဘာလို့ အလေးခံသယ်ချင်ရတာလဲ . . ဖူးရယ်။",
      "ဟော . . နေ့သစ်တစ်ခု လှလှပပ ပွေ့ယူလိုက်စမ်းပါ",
      "ကံကြမ္မာရဲ့ ပြကွက်ဆန်းတွေထဲ",
      "မနစ်မွန်းပစ်လိုက်နဲ့",
      "လူတောထဲဝင်မှတော့ တောခြောက်ခံရတာ ကြောက်စရာလား။",
      "ပရောမီသိယက်က နှလုံးသားအသစ်ဖန်တီးနိုင်လို့",
      "စတေးခံနိုင်ပေမယ့် ကိုယ်တို့ကြုံလာသမျှ",
      "တည့်တည့်ဝင်တိုးလို့ မရဘူး . . ဖူးရေ",
      "ပြီးခဲ့တဲ့လ ပထမအပတ် တနင်္လာနေ့မှာ",
      "ဘာဟင်းနဲ့စားခဲ့တယ်ဆိုတာ မမှတ်မိပေမယ့် . .",
      "ငယ်ငယ်တုန်းက ကျကွဲဖူးတဲ့ စိတ္တဇနာမ်တစ်ချို့ကို",
      "မှတ်မိကောင်း မှတ်မိလိမ့်မယ်။",
      "ဒီလိုပဲ ငယ်ငယ်တုန်းက မိုးခြမ်းတာကို",
      "အခန်းထောင့်ထဲ ဝင်ပုန်းကာ ကြောက်နေပေမယ့်",
      "အခုဆို မိုးရွာထဲ ပြေးထွက်ချင်တဲ့ အာသီသမျိုး ရှိချင်ရှိမယ်",
      "ကိုယ်တို့မှာ တွန်းအားပေးမယ့် စိတ်တစ်မျိုး ရှိမယ်",
      "ကိုယ်တို့မှာ တွေဝေခိုင်းတဲ့ စိတ်တစ်မျိုး ရှိမယ်",
      "ကိုယ်တို့က အစွန်းနှစ်ဖက် မရောက်ဖို့ လိုမယ်",
      "ကိုယ်တို့က ဖြူစင်တဲ့ ငယ်စိတ်လေးကို",
      "ပြောင်လက်အောင် သုတ်ထားနိုင်ဖို့",
      "မီးထဲကို ဇွတ်မတိုးမိစေနဲ့ . . . ဖူးရေ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 68
  },
  {
    "title": "အချစ်အရပ်၌ ရှိသော",
    "author": "ကြည်သက်ဟန်",
    "language": "Burmese",
    "poem_lines": [
      "( ၁ ) .",
      "ငါ့ကိုမေ့ပါ . . . သင်ဇာ",
      "ငါဟာ . . . ပျံသန်းတိတ်ဆိတ်သွားမဲ့ မီးတိမ်စ တစ်အုပ် ။",
      "ထပ်နာကျင်မှာစိုးလို",
      "(၂)",
      "အသက်တောင် . . . ပြင်းပြင်းမရှူဖြစ်တာ . . . ကြာပြီ ။",
      "ကဗျာဆိုတာ . . .",
      "( ၃ )",
      "ဒဏ်ရာတွေရဲ့ လူမြင်ကောင်းတဲ့ အလင်းဘက်ခြမ်း",
      "မကန်းမချင်း . . . လင်းပြနေရ",
      "နင်မရှိရင် နေသားမကျသေးတော့လဲ",
      "အလင်းတွေကြားမှာမှ 'မှောင်' တယ် ။",
      "( ၄ )",
      "ငါဆိုတဲ့ကောင်ကလဲ . ..",
      "လမ်းလျှောက်ရင်တောင် မြေနဲ့ လွဲနေတတ်တဲ့ကောင် . . . သင်ဇာ",
      "အသက်ရှူရင် လေနဲ့ လွဲနေကျကောင် . . .",
      "ဒီလိုလူ အယောင်ဆောင်က နင် ငိုရင်",
      "ဒူးထောက်တတ်အောင် ယဉ်ကျေးမှု ခေါက်ရိုးကျနေပြန်တယ် . . . ။",
      "( ၅ )",
      "နင်သိလား ...",
      "နင်ဟာ ငါ့ရဲ့ ကမ္ဘာသစ်ကျမ်းစာ",
      "ငါကတော့ . . ပြာသင့်သလောက်မပြာတဲ့",
      "ကောင်းကင်တုတစ်စုံ",
      "နင့်ကို လွှမ်းခြုံပေးချင်ပေမယ့်",
      "သင်ဇာရယ်",
      "အခုလို . . ဖြေမပြေသူ တေလေလူရဲ့",
      "ကောင်းကင်ပျောက်သမိုင်းမှာ",
      "နင့်ကိုပါ မရိုင်းစေချင်ဘူး ။",
      "( ၆ )",
      "နင့်ရှေ့မှာ အပိုင်းပိုင်းပစ်ကျနေတဲ့ ညကို",
      "ဒီတိုင်းထားလိုက် ... သင်ဇာ",
      "ပိတောက်ခြောက်ရောင် ရုပ်ရှင်လက်မှတ်အိုလေးကိုလဲ",
      "သူ့ အတိုင်းပဲ ထားလိုက်",
      "'တစ်သက်လုံး ကို ကို ' . . .",
      "ထားခဲ့ ထားခဲ့လိုက် . . . သင်ဇာ",
      "ထားခဲ့လိုက်ပါ ။",
      "အတူတည်ရှိနေရက်နဲ့ ထက်ခြမ်းခွဲခံရတဲ့ . . .",
      "အလင်းရောင် နဲ့ အမှောင်လိုမျိုး",
      "ငါ့ကိုလဲ . . . ထားခဲ့ သင်ဇာ . . .",
      "ဘာကြောင့်ဆို",
      "(၇)",
      "နင်ဟာ ငါ့ကန္တာမှာ မစိုစွတ်သင့်တဲ့ တိမ် . . .",
      "ငါကတော့ . . . ကိုယ့်ကိုယ်ကို ပြန်မိနေတဲ့ ပင့်ကူအိမ်ပဲ . . .",
      "စိုးရိမ်ခွင့်ရှိရုံနဲ့. . . ကျေနပ်လုံခြုံတယ် ။",
      "နင်သိလား . . . သင်ဇာ",
      "အသစ်စက်စက် ' လ ' ကိုမှ ထုတ်ပန်ဆင်",
      "ထားတဲ့ ' ည ' လိုပဲ . . . နင်သိပ်လှတယ် ။",
      "လက်လေးပိုက်ပြီး တွေးရုံ ငေးရုံ",
      "နှုတ်ခမ်းလေး ကိုက်ပြီး . . . ဆွေးရုံပေါ့ ၊",
      "( ၈ )",
      "ဆူးနဲ့ ရက်ဖောက်တဲ့ သရဖူဆိုပေမယ့်လဲ",
      "ဒီ တေလေမီးပေါက်ရဲ့ ရင်ခုန်သံတောက်လျှောက်မှာ",
      "ရွာရိုးကိုးပေါက် ရှင်သန်နေဆဲ . . .",
      "ပေးကြပြီ ဆိုတဲ့ မီးစာက",
      "ငါ့ရင်ကို လောင်တယ် ...",
      "တကူးတက 'မှောင် ' ထားရတဲ့ ကောင်မို့",
      "ဘာရောင်မှ ထပ်မလိုဘူး ...",
      "( ၉ )",
      "အသက်ရှူတိုင်း . . . ဘယ်ဘက်နံရိုးလေးတွေ",
      "မျက်ရည်ဝဲရုံနဲ့ ငါလဲ ပုံမှန်ပါပဲ သင်ဇာ . ..",
      "(၁၀)",
      "လျှပ်ပြက်တာမြင်ရင်တောင် . . . သွေးပျက်နာကျင်တတ်လာတဲ့",
      "ကောင်းကင်အသေမှာ",
      "တစ်ငြိမ့်ငြိမ့် . . . လင်းနေတဲ့ ငါ့ရဲ့ တနင်္လာနံလေးရေ",
      "နတ်ဆိုးတို့ ကမ်းတဲ့လက်မှာ",
      "ငါ့ မှတ်ဉာဏ်တွေ ဒဏ်ရာစက်လက်",
      "ဖုန်းမြည်သံကြားတိုင်း . . . စို့နင့် သွေးပျက် နေမယ် ။",
      "(၂၉)ရက်နေ့တိုင်း",
      "( ၁၁ )",
      "တနင်္လာထောင့်မှာ သောက်တော်ရေ ၂ ခွက်",
      "နောင်ဘ၀ဆက်တိုင်းလဲ . . . ထပ်ချပ်မကွာ",
      "အသည်းကွဲရပါလို၏ ။",
      "ငါ . . ဆုတစ်ခုတောင်းမိတယ် သင်ဇာ",
      "နောင်ဘ၀ဆက်တိုင်း . . . ဆူးသတ်လို့ သေတဲ့ . . .",
      "နှင်းဆီ မဖြစ်ရစေနဲ့တော့ကွယ် ။ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 70
  },
  {
    "title": "မရှိမဖြစ်ကဗျာ",
    "author": "ကြယ်သစ်အိမ်",
    "language": "Burmese",
    "poem_lines": [
      "လူတစ်ယောက်အတွက် အချစ်ဟာ အရေးကြီးတယ်",
      "အချစ်ထက် ဘဝဟာ အရေးကြီးတယ်",
      "လူတစ်ယောက်မှာ ဘဝထက်အရေးကြီးတဲ့ကိစ္စတွေ အများကြီးရှိတယ်။",
      "ဘဝထက်အရေးကြီးတဲ့ကိစ္စထဲမှာ ပါရမီဖြည့်ဘက်က ထိပ်ဆုံးကပါတယ်။",
      "ဒီလောက်နဲ့ပဲ ဗန်ဒါဗေဒဟာ ပြီးပြည့်စုံတယ်။",
      "ဟေ့ကောင်ဗန်ဒါသီး . ...",
      "“အရှင်ဘုရား မိတ်ဆွေကောင်းရှိခြင်းသည် အရာရာအားတဝက်ပြီးပြည့်စုံလိမ့်ပါမည်”",
      "“ချစ်သား . . အာနန္ဒာ ဤသို့မဆိုလင့် . . မိတ်ဆွေကောင်းရှိခြင်းသည် ကိစ္စအားလုံးပြီးစီး၏”",
      "ကြားဖူးတာပါ။",
      "ပါရမီဖြည့်ဘက်ဆိုတာ မိတ်ဆွေကောင်းထက်တောင် ပိုသာပါတယ်။",
      "ဒီမျှနဲ့ . . . ဒီလောက်ပဲပြောပါ့မယ်။",
      "• ခင်ဗျားအပေါ်မှာဖတ်ခဲ့သမျှဟာ ကျွန်တော့်ရဲ့ ဗန်ဒ်သီးဆီသို့ စာပေါင်းများစွာကြားမှ တစ်စောင်ထဲကပါ။",
      "အဲဒါနဲ့ပဲ ဗန်ဒါဗေဒဟာ ပြည့်ဝနေလေရဲ့။",
      "ကျွန်တော်ကတော့ အထက်ပါတို့ဟာ ကဗျာလို့ယုံကြည်တဲ့အတွက် ဗန်ဒါဗေဒကဗျာအဖြစ် သတ်မှတ်ဖော်ပြပါတယ် ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 73
  },
  {
    "title": "အနမ်းနေခြည်",
    "author": "ဝိုင်ချို",
    "language": "Burmese",
    "poem_lines": [
      "နေခြည်",
      "ကြယ်ကလေးတွေထက် အရာရောက်တဲ့",
      "အရောင်အဆင်းနဲ့",
      "ရွှေထက်ဆန်းပြား၊ ငွေထက်လင်းလက်၊ စိန်ထက်လေးနက်တဲ့",
      "စူးရှမှုခွန်အားသတ္တိတွေနဲ့",
      "နေခြည်",
      "လမင်းလေးလည်း မင်းကြောင့် လှပခဲ့ရတာ",
      "ကမ္ဘာကြီးလည်း မင်းကြောင့် ရှင်သန်နေရတာ",
      "အခြားသော လူသတ္တဝါသက်ရှိသက်မဲ့တွေလို",
      "ကိုယ်လည်း မင်းကြောင့် တည်ရှိနေခဲ့တာပေါ့",
      "နေခြည်ရယ်",
      "မင်းနမ်းမယ်ဆိုရင်",
      "စပါးခင်းကြီးကလည်း ရွှေစင်ဆယ်တင်းဝင်းမှည့်သွားရမှာ",
      "ကောင်းကင်ကြီးကလည်း မြူတိမ်ကင်းစင်သန့်ရှင်းသွားရမှာ",
      "ရေမြေတောတောင်ပင်လယ်မြစ်ချောင်း ...",
      "မြို့ရွာရပ်ကွက်တွေကအစ",
      "မင်းရောက်လာမှနိုးထကြရမှာ...",
      "မင်းသိရဲ့လားနေခြည်ရယ် . .",
      "ကမ္ဘာကျော်တဲ့ သီချင်းတွေ",
      "ဂန္တဝင်မြောက်အချစ်သူရဲကောင်းတွေ",
      "သမိုင်းဦးကျောက်ဖြစ်ရုပ်ကြွင်းတွေကအစ",
      "မင်းအရိပ်အကဲလေးအပေါ်မှာပဲမူတည်",
      "မင်းရုပ်ရည်လေးအပေါ်ရူးမူးလို့",
      "မင်းကို ငေးမျှော်နေကြသတဲ့",
      "မင်းအသံကြားရင်",
      "လက်ထဲကဓားကို ချပြီး ထကကြမယ့် ဝမ်းတွင်းရူးတွေနဲ့",
      "လောကမှာ",
      "မင်းအတွက်သာဆိုရင်",
      "အလင်္ကာမြောက် လက်ဖဝါးနုနုတွေလည်း",
      "ဓားဆွဲပြီး တိုက်ပွဲဝင်ကြမတဲ့",
      "ဝိုင်းဝိုင်းလည်နေတဲ့ မင်းချစ်သူတွေကြား",
      "ချစ်အားငယ်ရပါရဲ့ နေခြည်ရယ်",
      "မင်းက ဘုံကြိုးပြတ်တဲ့ ဒေဝီနတ်မျိုးနွယ်လား",
      "မိရိုးဖလာယဉ်ကျေးမှုနဲ့ မြန်မာဆန်တဲ့",
      "တောအလှကေသီနွယ်လား",
      "မထင်မရှားကြိုးစားဆဲ မော်ဒယ်ဂဲလေးလား",
      "ဘာမှမဟုတ်ဘူး ဆိုရင်တောင်",
      "မင်းအတွက်ကိုယ်ကစိုးရိမ်ပိုမိတယ်",
      "နှင်းထုတွေထဲအေးခဲသွားမှာလည်းစိတ်ပူ",
      "မိုးစက်တွေကြောင့် ဖျားနာမှာလည်းစိတ်ပူ",
      "ကန္တာရမှာ စိတ်ဆင်းရဲမှာလည်းစိတ်ပူ",
      "ရွှေပုံပေါ်မှာ ပျော်သွားမှာလည်းစိတ်ပူ",
      "ကိုယ့်ရင်မှာပူအောင်ချစ်ရသူ နေခြည်ရယ်။",
      "မင်းရွှေနှုတ်ခမ်းက ခါးသီးတဲ့ စကားတွေလည်း",
      "ရင်မှာချို",
      "တောက်ပတဲ့ အပြုံးတွေလည်း ရင်မှာဖို",
      "မင်းကို ကိုယ်ချစ်မိပေါ့နေခြည်ရယ်။",
      "ကိုယ့်တစ်သက်တာမှာ တစ်ဦးတည်းသော သတို့သမီး",
      "ကိုယ့်ခရီးအတွက် တစ်စီးတည်းသော ယာဉ်",
      "ကိုယ်သီဆိုချင်ဆုံးသော တစ်ပုဒ်တည်းသော သီချင်း",
      "ကိုယ့်အသည်းကို ခွင်းနိုင်မယ့် တစ်စင်းတည်းသော မြှား",
      "ကိုယ့်ဘဝကိုစေစားမယ့် တစ်ပါးတည်းသော ဧကရီ",
      "မင်းဟာ ကိုယ့်ဖြစ်တည်မှုတိုင်းရဲ့ နေခြည်ပေါ့။",
      "မင်းသာကျောက်တုံးတစ်တုံးဖြစ်ခဲ့ရင်",
      "မင်းနံဘေးမှာ ငြိမ်ငြိမ်သက်သက်",
      "ကျောက်တုံးလေးတစ်တုံးလို ထာဝရအိပ်စက်ချင်တယ်",
      "ကိုယ်နဲ့မင်းမဝေးဖို့",
      "ရင်ချင်းဆက်ကျောက်တုံးများဖြစ်စေသားလို့",
      "မြတ်ဘုရားမှာ တောင်းဆုပြုချင်တယ်",
      "ကိုယ်က မင်းအတွက် အန္တရာယ်မဟုတ်ရပါဘူး",
      "မင်းရဲ့အရာရာကို စောင့်ကြပ်တဲ့",
      "နတ်ကောင်းနတ်မြတ်လေးတစ်ပါးပါ",
      "မင်းကွက်ခဲ့တဲ့ သနပ်ခါးပါးကွက်လေးကအစ",
      "မင်းကျပျောက်ခဲ့တဲ့ လက်သည်းခွံလေးကအစ",
      "ကိုယ့်မှာ တကူးတကရနံ့ရှိဆဲပါ",
      "မင်းအသုံးမပြုတော့တဲ့ အလှကုန်ပစ္စည်းတွေ",
      "မင်းပြန်မလာတဲ့ အိမ်အိုဟောင်းလေးတွေ",
      "မင်းဖြတ်မလျှောက်တဲ့ မြက်ရိုင်းတောကြီးတွေ",
      "မင်းထားပစ်ခဲ့တဲ့ ပန်းခရေကုံးလေးတွေ",
      "ကိုယ်တစ်ယောက်တည်း သိမ်းထားခဲ့ပါတယ်",
      "ကိုယ်တစ်ယောက်တည်း နမ်းရှိုက်မိပါတယ်",
      "မင်းစီးခဲ့တဲ့ ဖိနပ်ကလေးတွေ",
      "မင်းဝတ်ခဲ့တဲ့ အဝတ်အစားတွေ",
      "မင်းပြောခဲ့တဲ့ဆည်းလည်းသံလေးတွေ",
      "ရစ်ရစ်ဝဲဝဲ ကိုယ့်ရင်မှာမွှေးမြနေဆဲပါ",
      "နေကိုမှချစ်မိတဲ့ နေကြာလွမ်း ကဗျာလေးလို",
      "မင်းရဲ့အဝေးမှာ အလှအပလေးတွေရယ်မောခိုက်",
      "ကိုယ့်ရဲ့ဦးခေါင်းကို နေကြာလိုငိုက်ထားခဲ့ရတယ်တဲ့ ...",
      "မင်းသိရဲ့လားနေခြည်ရယ်",
      "မင်းသူငယ်ချင်းတွေနဲ့ ကိုယ်နဲ့",
      "မင်းမိဘဆွေမျိုးတွေနဲ့ ကိုယ်နဲ့",
      "မင်းရည်စားတွေနဲ့ ကိုယ်နဲ့",
      "မင်းလုပ်ဖော်ကိုင်ဖက်တွေနဲ့ ကိုယ်နဲ့",
      "မင်းကို ချစ်တာချင်းပြိုင်တဲ့အခါ",
      "ကိုယ့်အချစ်က ဇောက်ထိုး ကိုးဆယ်ဆတောင်သာနေမှာပါကွယ်",
      "မယုံမရှိပါနဲ့နေခြည်",
      "ယုံအောင်ပြောဖို့လည်း ရည်ရွယ်ချက်မရှိပါဘူး",
      "နေခြည်",
      "မင်းရဲ့ အဆိုးအနွဲ့",
      "မင်းရဲ့ စိတ်ကောက်ဟန်",
      "မင်းရဲ့ အပျော်အပြုံး",
      "မင်းရဲ့ နှုတ်ခမ်းစူပုံ",
      "မင်းရဲ့ ရှက်သွေးမျက်နှာ",
      "မင်းရဲ့ ဖော်ရွေမှု",
      "မင်းရဲ့ လက်ရေးလက်သား",
      "မင်းရဲ့ အတွယ်အတာ",
      "မင်းရဲ့ ဂီတပဒေသာ",
      "မင်းရဲ့ ကိုရီးယားကားတွေ",
      "မင်းရဲ့ လေးနက်မှု",
      "မင်းရဲ့ မေ့လျော့မှုပေါ့ဆမှုတွေကအစ",
      "မင်းနဲ့ လက်ချင်းတွဲခဲ့ရတဲ့ ညနေဆည်းဆာ",
      "မင်းပခုံးလေးကို ဖက်ထားမိတဲ့ စိန်ဂေဟာ",
      "မင်းနှုတ်ခမ်းပါးပါးလေးကို နမ်းခဲ့ရတဲ့ အချိန်အခါ",
      "မင်းနဲ့ ကြည့်ခဲ့ရတဲ့ ရုပ်ရှင်တွေ",
      "မင်းနဲ့ စားခဲ့ရတဲ့ ထမင်းဝိုင်းတွေ",
      "မင်းနဲ့ ထိုင်ခဲ့တဲ့ ဆိုင်တွေ",
      "မင်းနဲ့ ဖူးခဲ့တဲ့ ဘုရားတွေ",
      "မင်းနဲ့ လျှောက်ခဲ့တဲ့ ညဈေးတန်းတွေက",
      "မင်းကို သတိရစေခဲ့တယ်။",
      "ညညအိပ်မပျော်ချိန် ဆေးလိပ်လေးဖွာလို့ စဉ်းစားချိန်",
      "ညအိပ်ရာဝင် မနက်အိပ်ရာထ",
      "တစ်နေကုန် တစ်ညလုံး",
      "မင်းအကြောင်းတွေဘဲ အပြည့်အနှက်",
      "ကိုယ့်မှာ နိုးနေလျှက်နဲ့ မက်နေတဲ့",
      "အိပ်မက်တွေနဲ့ပေါ့ နေခြည်ရယ်",
      "လမင်းကုဋေကုဋာထက်",
      "မင်းရဲ့ ဓာတ်သဘာဝကို ပိုချစ်မိတယ်",
      "ပန်းပေါင်းတစ်ထောင်ထက်",
      "မင်းရဲ့ ရုပ်ဆင်းရူပကာကို ပိုနှစ်သက်တယ်",
      "မင်းရဲ့ စိတ်ဝိဥာဉ်နှလုံးသား",
      "မင်းရဲ့ အရာအားလုံးကို လေးစားတယ်",
      "တစ်မိုးအောက် တစ်ယောက်",
      "မျက်စိအောက်က အပျောက်မခံနိုင်အောင်",
      "ချစ်မိပါရဲ့ နေခြည်ရယ်",
      "ကြယ်တွေလို ပိုပိုဝေးသွားခဲ့ရတဲ့",
      "ကိုယ်တို့ဘဝတွေရဲ့ အနေအထားမှာ",
      "ဘာပဲဖြစ်ဖြစ်",
      "မင်းပေါ်ထားတဲ့ ကိုယ့်စေတနာမေတ္တာတရားတွေနဲ့",
      "မင်းဘဝပိုလှစေလိုသူပါ",
      "ကိုယ့်အကြင်နာ ဂရုဏာတွေနဲ့",
      "မင်းဘဝကို လန်းဆန်းစေလိုသူပါ",
      "ကိုယ့်ဝေဒနာ အနစ်နာတွေနဲ့",
      "မင်းဘဝကို ပိုအေးမြစေလိုသူပါ",
      "ချမ်းမြေ့ပါစေသား နေခြည်ရယ်",
      "တစ်နေ့မှမေ့မရသော နေခြည်",
      "ချစ်သော နေခြည်",
      "သာယာသော နေခြည်",
      "ကြင်နာတတ်သော နေခြည်",
      "လူသားနှလုံးသားလေးနဲ့ မိနေခြည်",
      "မင်းမျက်နှာလေးကို အမြဲတမ်းပဲ ကြည့်နေချင်မိလို့",
      "မမြင်ရရင် မနေတတ်လွန်းလို့မို့",
      "ကမ္ဘာမပြိုမီ တို့ချစ်ကြပါစို့ရဲ့။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 74
  },
  {
    "title": "တနင်္ဂနွေသင်ရိုး",
    "author": "ပိုင်ဉာဏ်",
    "language": "Burmese",
    "poem_lines": [
      "အဲဒီနေ့ဟာ အဟောင်းတွေကြားက နောက်ထပ်အသစ်တစ်နေ့",
      "လက်ဝဲဆန်သူ၊ လက်ယာဆန်သူတွေကြားထဲကပဲ",
      "ကျွန်တော် တနင်္လာအထိ ငုံ့ကိုင်းသွားရဲ့",
      "အဲဒီရာသီဥတုရဲ့ ဟိုးဘက်အခြမ်းမှာ",
      "ကျွန်တော့်ပုံပြင်မလေး ရှိတယ်",
      "တနင်္ဂနွေရဲ့ နောက်တစ်ကြိမ်လည်း ဖြစ်ကောင်းဖြစ်နိုင်ရဲ့",
      "ဘယ်သူ သိမလဲလေ",
      "အဲဒီစက္ကန့်လေးမှာပဲ",
      "ပျောက်ဆုံး ..",
      "ခတ္တာရောင် တနင်္ဂနွေ",
      "ပြီး နောက်တစ်နေ့",
      "ကရဝင့်ဖွားရဲ့ နက္ခတ်ပါဆိုမှတော့",
      "တကယ်ဆို ဒါ အချည်းအနှီးပဲ ရှိစေတော့",
      "ပစ်တင်လိုက်တဲ့ ကျွန်တော်စိတ်တွေ",
      "တနင်္ဂနွေ သောင်တစ်ကမ်းထိ ရောက်တယ်"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 80
  },
  {
    "title": "မိရှုပ်လေးရဲ့ အိပ်ချိန်တန်",
    "author": "မှူးနေဝန်း",
    "language": "Burmese",
    "poem_lines": [
      "မိရှုပ်ရေ",
      "ငါရေးနေတဲ့ စာကြောင်းကို အခုပဲ ပုဒ်မချလိုက်ပါတယ်။",
      "အဲဒီလို ပုဒ်မချလိုက်တဲ့အကြောင်း ငါ အခုထပ်ရေးနေရတယ်။",
      "သံသရာဆိုတာ ဒါပဲကွယ့်",
      "၂၇.၁၁.၂ဝဝ၉ ရက်နေ့လေး",
      "ဒုတိယအကြိမ်မြောက် သံသရာလည်လာတော့မယ်",
      "စွဲမက်ဖက်တွယ်စွာ ငါပျော်တယ်။",
      "“ဒီမယ် မိရှုပ်",
      "ဖုံထောင်းထောင်းထနေတဲ့ ပင်လယ်ဟာ",
      "သူ့အဖြစ်သူ ဝမ်းနည်းလွန်းလို့",
      "ကိုယ့်ကိုယ်ကို သက်သေလိုက်သတဲ့”",
      "အဲဒီ့အကြောင်း နင့်ကိုပြောပြရင်",
      "“နောက်ဘဝမှာ . . လှိုင်းထန်လွန်းတဲ့ ကန္တာရမဖြစ်ပါစေနဲ့ ဘုရား”",
      "ဒီလို နင်က ပင်လယ်အတွက် ဆုတောင်းပေးမယ်",
      "ငါသိတယ် .. နင့်ကို အားကျပါရဲ့ မိရှုပ်ရယ်",
      "နင်ဟာ ပျော်ရွှင်ရယ်မောခြင်း အနုပညာကို",
      "စိတ်လိုက်မာန်ပါ ကျွမ်းကျင်လွန်းသူ ဖြစ်တယ်။",
      "ပလက်ဖောင်းပေါ်မှာ မြက်စားနေတဲ့မြင်းတစ်ကောင်ကို",
      "လက်ညှိုးကော့ကော့လေးထိုးပြီး",
      "“ဟာ ဟိုမှာမြင်းကြီး”လို့ အံ့ဩပြလိုက်ဖို့",
      "လမ်းဘေးက ခွေးငမွဲတစ်ကောင်ကို",
      "“လာ လာ မမဆီလာ လိမ္မာတယ်”ဆိုပြီး ချစ်ပြလိုက်ဖို့",
      "ဆိုင်ကယ်နောက်ကလိုက်ရင်း ကြော်ငြာဆိုင်းဘုတ်ကြီးတွေကို",
      "စိတ်ဝင်တစားနဲ့ အသံထွက်ရွတ်ဖတ်လိုက်ဖို့",
      "ပိန်းဥရေခဲမုန့်ကိုကြိုက်တဲ့ နင်ဟာ",
      "ငါမှာတဲ့ ဘလက်ကော်ဖီကို လုသောက်ရင်း",
      "ပါးလေး ဖောင်းပြလိုက်ဖို့",
      "ငါ့ထက် ၁ လ နဲ့ ၁ဝ ရက် တိတိ အသက်ကြီးပေမယ့်",
      "ငါပြောပြတဲ့ပုံပြင်တွေကို",
      "မျက်လုံးအဝိုင်းသားနဲ့ နားထောင်ဖို့",
      "ပြီးတော့ အားရပါးရ လက်ခုပ်တီးဖို့",
      "နင်ဟာ ဒီအတတ်ပညာတွေကို မသင်ယူပဲ",
      "တတ်မြောက်လေရော့သလား။",
      "မိရှုပ်ရယ်",
      "ငါက မျက်မှန်တပ်ပေမယ့်",
      "မျက်မှန်ဘောင်ကို ကျော်ပြီး",
      "မျက်ခုံးဝင့်ကြည့်လိုက်ရတဲ့ အကြည့်မျိုးကို နှစ်သက်သူ",
      "အဲလို အူတူတူကောင်ပေါ့ ...",
      "နင်ကတော့",
      "“တစ်ကျော့နှစ်ကျော့ တေးကိုသီ” သီချင်းကို",
      "အလွတ်မရပေမယ့်",
      "“မောင်လေးရေ ထပါတော့ ရောင်နီလာလှပေါ့””ဆိုပြီး",
      "ငါပေးတဲ့ ဝက်ဝံရုပ်လေးကို လှုပ်နှိုးနေတတ်သူလေ ...။",
      "ငါတို့နှစ်ယောက် မတူဘူး",
      "နင်ကြိုက်တဲ့ မုန်ညှင်းချဉ်ကို ငါ အနံ့မခံနိုင်ဘူး",
      "ငါသီချင်းအချို့ ရေးပြီးချိန်မှာ",
      "နင်က သီချင်းတစ်ပုဒ်ကို Key ဝင်အောင် မဆိုတတ်ဘူး",
      "ကဲ ...အဲဒါ ဘာဖြစ်လဲ",
      "ဘာမှမဖြစ်ဘူး မိရှုပ်(ဟုတ်တယ်)",
      "မတူညီသော ပျားပိတုန်းများ",
      "မတူညီသော ပန်းဝတ်ရည်များ",
      "စုပေါင်းညီညွတ်ခြင်းဖြင့် ချိုမြိန်သော ပျားရည်ရသည်",
      "Honey မင်းကို ငါချစ်သည်။",
      "မိရှုပ်ရေ",
      "အချစ်ဆိုတဲ့ ဒင်္ဂါးပြားမှာ",
      "အလွမ်းဆိုတဲ့ မျက်နှာစာလဲ ကျောကပ်ပါလာသေးရဲ့",
      "အခုအချိန်မှာတော့ အနာဂတ်ဆိုတာ ငါတို့ရဲ့ အိပ်မက်ဖြစ်တယ်",
      "အဲဒီအိပ်မက်ဟာ ဒေါင်ဒေါင်မြည်လွန်းတဲ့ အိုးတစ်လုံးလည်း ဖြစ်တယ်",
      "ဘာမှမပါ ဘောင်ဘင်မခတ်သောကြောင့်",
      "ဂုဏ်ယူနေရပါမည်လော",
      "မဖြစ်သင့်ချေ",
      "မောင်တစ်ထမ်း မယ်တစ်ရွက်",
      "လောင်းထည့်လိုက်ကြစို့ ...",
      "ငါသည် နင့်သခင်မဟုတ်၊ သူရဲကောင်းမဟုတ်၊ ကိုးကွယ်ရာမဟုတ်",
      "အခိုင်းအစေ မဟုတ်၊ ရှောင်ပြေးသူ မဟုတ်၊ နိမ့်ကျသူမဟုတ်",
      "နင်လည်း ထို့အတူပါ မိရှုပ်ရေ . .",
      "(နင်နဲ့ငါ - ချစ်သူ)",
      "လုံလောက်သော ညီမျှခြင်းမှာ ဝန်ထုပ်ဝန်ပိုးတွေ မပါကြေး",
      "မိမိကိုယ်ကို စောင့်ရှောက်ခြင်းဖြင့် သင့်ချစ်သူကို ကယ်တင်ပါ",
      "မိရှုပ်",
      "ငါသည်လည်း ကိုယ့်ရင်ကို ခွဲပြီး နင့်ကိုချစ်ကြောင်း",
      "သက်သေပြရန် ဆန္ဒမရှိ",
      "ဘယ်လိုလဲကွယ့်",
      "ငါကတော့ တစ်စုံတစ်ယောက်ကို တကယ်ချစ်ပြလိုက်တဲ့အခါ",
      "ကတိသစ္စာကို စကားထဲ ထည့်ပြောစရာ မလိုတော့ဘူးလို့ ထင်တယ်။",
      "ငါပစ်လွှတ်တဲ့အပ်သွားနဲ့ နင်ပစ်လွှတ်တဲ့ အပ်သွား",
      "နှုတ်ခမ်းဖျားခြင်း ရှိုက်နမ်းနိုင်လိမ့်မယ်",
      "ငါ ယုံတယ် မိရှုပ်ရယ်",
      "အိုအေးအေး အိပ်ပါတော့ကွယ်",
      "မနက်ဖြန်ရဲ့ နေမင်းဟာ",
      "မနှစ်က နွေတစ်ခုလုံးစာထက် ပိုပူမယ်တဲ့ ...",
      "ကိုယ့်ရင်ခွင်ဦးမှာ ညွတ်နူးပျော်မှိတ်",
      "ဒီညတော့ နှစ်နှစ်ခြိုက်ခြိုက် အိပ်ပါတော့ကွယ် . . ။ ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 81
  },
  {
    "title": "လက်သီးဆုပ်ထားတဲ့ကဗျာ",
    "author": "အောင်မှူးဝေ",
    "language": "Burmese",
    "poem_lines": [
      "နှင်းကေသရီ . .",
      "ငါတို့က ငါတို့ကိုယ်တိုင်မြစ်တစ်စင်းဖြစ်လို့",
      "ငါတို့ဘ၀ကမ်းပါးတွေကိုတိုက်စားပစ်နေသလား",
      "ငါတို့ကံကောင်းခြင်းလေးတွေ မြစ်ကျိုးအင်းလိုတိမ်ကောသွားခဲ့ရ၊",
      "နှင်းဆီတွေ နှင်းဆီနဲ့မတူတော့တဲ့ခေတ်ထဲ",
      "စံပါယ်တွေလည်း စံပါယ်လိုမဖြူတော့ဘူးပေါ့။",
      "နှင်းကေသရီ . . .",
      "ငါတို့တွေကဖြောင့်မတ်ပြီး လမ်းတွေကပဲကွေ့ကောက်နေတာလား",
      "လမ်းလေးတွေကဖြောင့်တန်းပြီး ငါတို့ကပဲကောက်ကွေ့နေတာလား",
      "ငါးမျှားချိတ်လို၀ါကျတွေ မနက်ခင်းကိုဖောက်ဆွဲလို့",
      "ငါတို့စကားလုံးတိုင်း ဒဏ်ရာတွေအပြည့်။",
      "နှင်းကေသရီ...",
      "ငါတို့အိမ်ရှေ့မှာလမ်းကလေး",
      "လမ်းကလေးရှေ့မှာ မီးခိုးတိတ်အနာဂတ်နဲ့",
      "အရောင်ငတ်နေတဲ့ ပန်းချီကားတစ်ချပ်",
      "အဲဒီအိမ်ကလင်မယားထထသတ်တာ",
      "ရပ်ကွက်လေးရဲ့ တစ်ပုဒ်တည်းသော သီချင်း",
      "မင်းလည်းကြားနေရတာပဲ ငါတို့ ဘာမှမတတ်နိုင်ဘူး။",
      "နှင်းကေသရီ..",
      "နားလည်ရခက်တဲ့ လူတွေကြားထဲ",
      "နားလည်လွန်းအားကြီးနေမိတာကပဲ",
      "ငါတို့မှားခဲ့ကြတာလား",
      "နားလည်ခြင်းကိုတောင်မှ နားမလည်မိတဲ့အဖြစ်",
      "အပြုံးတွေအောက်မှာ မြွေဟောက်တွေကခုန်နေတာ",
      "မင်းမသိသလို ငါလည်းမသိခဲ့..။",
      "ငါတို့ကြည့်ခဲ့သမျှမှန်တွေထဲ",
      "ငါတို့ အတ္တဟာ ချောမောစွာ",
      "ငါတို့မာနလည်းတောက်ပစွာ",
      "ငါတို့သည်းခံခြင်းကတော့ ခုထိသနပ်ခါးလိမ်းလို့မပြီးသေး",
      "ငါတို့ရုပ်ဓာတ်ထဲကအနုပညာမှာ ဆူးသားတွေချွန်မြလို့..။",
      "နှင်းကေသရီ....",
      "မင်းအသက်ရှူသံတွေက ပန်းချီကားထဲမှာ",
      "ငါ့အသက်ရှူသံက အက္ခရာတွေထဲမှာ",
      "မင်းစကားပြောတဲ့အခါ အရောင်များများမသုံးမိစေနဲ့",
      "ငါစကားပြောတဲ့အခါလည်း အက္ခရာများများမသုံးဘူး",
      "ငါတို့ လက်တွဲရှင်သန်ဖို့",
      "ချွေတာရေးကာလဟာရှည်လျားလွန်း။",
      "တစ်လောကလုံးချမ်းသာနေချိန်",
      "ငါတို့ချည်းပဲဆင်းရဲနေရတာလည်း ဆင်းရဲမှတစ်မျိုးပဲ။",
      "ပိုက်ဆံတစ်ခုတည်းချမ်းသာရတော့လည်း ပျင်းစရာကောင်းတယ်။",
      "နှင်းကေသရီ..",
      "မင်းအလွမ်းဟာအရေခွံလဲသင့်ပြီ",
      "မင်းချစ်သူလည်းငါ့ချစ်သူလို",
      "သစ္စာမဲ့တေးသွားနဲ့ပွင့်တဲ့ပန်းကိုမှ ပန်ချင်တယ်",
      "နှလုံးသားထဲကအမုန်းလွင့်လွင့်ဆောင်းရာသီမှာ",
      "နှင်းဟာ ခါးသက်သက်ကြွေဆင်းအေးမြ",
      "ငါတို့အတွက် ဘာမှအသုံးမကျတော့ဘူး။",
      "အသေးအသား ဈေးကစားလိုတဲ့မိန်းမအဖြစ်",
      "မင်းသမိုင်းဟာခရေလိုကြွေကျခဲ့",
      "ငါလည်း ဓားသွားရင်ခွင်ပေါ်မှောက်လျက်လဲခဲ့တာပါပဲ",
      "ရင်ကွဲရနံ့ကညမွှေးပန်းလိုသင်းတယ်။",
      "နှင်းကေသရီ.",
      "ငါတို့နေထွက်ချိန်တွေဟာ နေ၀င်ချိန်ထက်ပိုမိုချိုမြဖို့",
      "ငါတို့မွေးဖွားခဲ့ကြတယ်။",
      "ငါတို့မှာ.. ပွဲပြီးပေမယ့်မီးမသေနိုင်တဲ့",
      "ခံစားချက်တွေရှိတယ်။",
      "လက်ဆပြင်းရင်ပြင်းသလောက်",
      "အညိုအမည်းတွေဗွက်ပေါက်သွားနိုင်တဲ့",
      "တစ်ခါသုံးလောကဓံတရားတွေရှိတယ်။",
      "ဓားအိမ်ထဲဓားတစ်ချောင်း၀င်သွားသလို",
      "ငါတို့အိမ်ပြန်ချိန်တွေရှိသေးတယ်",
      "နှင်းကေသရီ..",
      "ငါတို့နဲ့မျက်နှာချင်းဆိုင်",
      "ပွဲလမ်းသဘင်တွေရဲ့အဆုံးမှာ",
      "ဖိနပ်ပျောက်သံ... တပ်ခေါက်သံတွေစိုလူး",
      "မနက်ဖြန်ဆိုတာတောင် အဖူးလေးစဖူးနေပြန်ပေါ့",
      "တစ်ညလုံး",
      "မင်းသမီးနှုတ်ဖျားတိုက်ပွဲကျသွားတဲ့သီချင်းလည်း",
      "သူ့နိဒါန်းသူထမ်းပြန်သွားပြီ။",
      "ညက ရယ်ရတဲ့လူပြက်တွေလည်း",
      "ငိုဆေးတစ်ဖုံသဖွယ်ညကြေးနဲ့ ရယ်လို့။",
      "သူတို့ရဲ့အကောင်းစားပြက်လုံးတွေဟာ",
      "ဒေသထွက်အရက်ပုလင်းထဲမှာ မူးနေ။",
      "နှင်းကေသရီ..",
      "ငါတို့ရဲ့ဒုတိယတိမ်စဉ်တံတားအတွက်",
      "လက်သီးဆုပ်ထားသူငယ်ချင်း",
      "အိပ်ဇိုးဒပ်၀တ္ထုထဲက ကစ်တီဖရီးမွန့်လို",
      "ဂျော်ဒါးနားတို့လို",
      "နေရောင်ခြည်အသစ်အသစ်တွေအတွက်",
      "လက်သီးဆုပ်ထားသူငယ်ချင်း။",
      "ငါတို့ဘ၀တွေက မင်းသမီးမအေဇာတ်ဆရာကိုရန်ထောင်သလို",
      "၂၄နာရီ ပွဲသိမ်းဆိုတော့",
      "ကိုယ့်အိပ်ရာကိုယ်ခေါက် ကိုယ့်လိပ်ပြာကိုယ်ကြောက်နေရတယ်။",
      "နှင်းကေသရီ..",
      "ငါရောမင်းပါ မြင်းမိုရ်ထက်ကလိမ့်ကျခဲ့တဲ့ကျောက်တုံးတွေ",
      "ဆုံးရှံးခြင်းကိုပါ ဆုံးရှုံးသွားပြီးတဲ့နောက်ပိုင်း",
      "နောက်ထပ်ဘာတွေဆုံးရှုံးရဦးမလဲ",
      "လက်သီးဆုပ်ထားသူငယ်ချင်း။",
      "နှင်းကေသရီ..",
      "မင်းရောငါပါ မြစ်ညာကိုဆန်မတက်ဖူးတဲ့ရေမြှုပ်တွေ",
      "နာကျင်မှုကအစနာကျင်နေမှတော့",
      "ဒီထက်နာကျင်စရာတွေမရှိနိုင်တော့ဘူး",
      "ပုံပျက်ပန်းပျက်ထိုးစိုက်လာတဲ့",
      "အောင့်သက်သက်လူမှုရေးရာထဲ",
      "တစ်ခါတစ်လေ.. လူတွေကစေတနာနဲ့မတန်ဘူး",
      "တစ်ခါတစ်လေ.. စေတနာတွေကလူနဲ့မတန်ဘူး",
      "စစ်တုရင်ကစားကွက်အသစ်တွေကပြောတယ်",
      "စေတနာတွေရောလူတွေပါ စေတနာနဲ့ မတန်ဘူး။",
      "နှင်းကေသရီ..",
      "ငါတို့ရဲ့မနက်ဖြန်ဟာ",
      "အပေါစားကော်ဖီမှုန့်တွေလို",
      "ရေနွေးပူပူထဲခုန်ဆင်းဦးမှာလား",
      "အလေအလွင့်အစိတ်အကွဲပီသစွာ",
      "အဆင်မပြေမှုတွေပြန် ကြဲပြီး",
      "ဆင်းရဲခြင်းထဲပျော်၀င်ဦးမှာလား",
      "ဘ၀တစ်ခုစာလွဲမှားပြီးတဲ့နောက်",
      "ဘ၀ဆယ်ခုစာ အမှားနဲ့လွဲချင်တယ်။",
      "ဘ၀တစ်ခုစာအစိမ်းကြွေပြီးတဲ့နောက်",
      "ဘ၀ဆယ်ခုစာ အကြွေတွေနဲ့စိမ်းချင်တယ်။",
      "နှင်းကေသရီ..",
      "ငါတို့တွေက ပိုက်ဆံမရှိရင် လမ်းပေါ်မထွက်ချင်ဘူး",
      "မင်းတို့မိန်းမတွေကတော့ ပိုက်ဆံမရှိလေလမ်းပေါ်ထွက်ချင်လေ",
      "နီယွန်မီးရောင်ကိုတောင်မှ",
      "ပိုက်ဆံရရင်အင်္ကျီချုပ်၀တ်ကြမလားပဲ။",
      "ခေတ်သမီးပျိုတွေရဲ့ အညှာလွယ်လွယ်စတေးမှုတွေကြား",
      "လက်သီးဆုပ်ထားသူငယ်ချင်း။",
      "နှင်းကေသရီ..",
      "ဒီဘ၀မှာ မြစ်ကြီးတစ်စင်းဖြစ်ခွင့်မရရင်လည်း",
      "ချောင်းကလေးပေါ့",
      "အင်အားကြီးသူသာအမှန်တရား",
      "အဲဒီစကားလုံးတွေ မျောပါခွင့်မရှိတဲ့ချောင်းကလေး။",
      "ငါတို့အမှန်တရားတွေ ရေစီးရေလာကောင်းမွန်ဖို့",
      "လက်သီးဆုပ်ထားသူငယ်ချင်း။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 84
  },
  {
    "title": "ညို့သူ",
    "author": "ကိုရွေး",
    "language": "Burmese",
    "poem_lines": [
      "ကိုယ့်မျက်ဝန်းများ",
      "မင်းအရိပ်မှတစ်ပါး၊ မတွေ့ရစေသား",
      "မင်းစီရင်ခဲ့သလား။",
      "ကိုယ့်စကားသံများ",
      "မင်းအကြောင်းမှတစ်ပါး၊ မပြောရစေသား",
      "မင်းအမိန့်ထုတ်ခဲ့လေသလား။",
      "ကိုယ့်ရဲ့နားများ",
      "မင်းအသံမှတစ်ပါး၊ မကြားရစေသား",
      "မင်းစီစဉ်ခဲ့သလား။",
      "ကိုယ့်ရဲ့စိတ်များ",
      "မင်းအကြောင်းမှတစ်ပါး၊ တွေးမရစေသား",
      "မင်းထိန်းချုပ်ခဲ့သလား။",
      "ကိုယ့်ခြေလှမ်းများ",
      "မင်းထံမှတစ်ပါး၊ ရွှေ့မရစေသား",
      "မင်းညှို့ခဲ့သလား။",
      "ကိုယ့်နှလုံးသား",
      "ယိမ်းထိုးလှုပ်ရှား၊ ချစ်တတ်အောင်များ",
      "မင်းသင်ခဲ့သလား။",
      "ကိုယ့်နှုတ်ခမ်းများ",
      "ချစ်တဲ့စကား၊ ပြောမထွက်စေသား",
      "မင်းကျိန်ခဲ့သလား။",
      "ညှို့သူရယ် . .",
      "မင်းအချစ်များ",
      "ဘယ်မှာသိမ်းထား၊ ပြောမပြဖို့များ",
      "ဓိဋ္ဌာန်ထားခဲ့လေသလားကွယ် . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 90
  },
  {
    "title": "ချယ်ရီထံ ပေးစာ(၃၁)",
    "author": "မိုးမင်းအိမ်",
    "language": "Burmese",
    "poem_lines": [
      "ချယ်ရီ . .",
      "ငါပို့သတဲ့ မေတ္တာတွေ .. ရပါစ",
      "ငါရေးလိုက်တဲ့စာတွေ . . ရောက်ပါစ",
      "နန်းကြိုးမျှင်တစ်လျှောက် . .",
      "ခြောက်ခြောက်သွေ့သွေ့ . .",
      "မီးခဏခဏ ပျက်သလို . .",
      "နင်နဲ့ငါကြား .. အရာရာ ..",
      "ပြတ်တောက်သွားလိုက်ကြတာ . .",
      "ငါဟာ . . အချစ်ကိုအလျားလိုက်",
      "ဖြတ်ကူးနေသလိုပေါ့",
      "ဖုန်ထူထူမြို့လေးရဲ့ မြောက်ဘက်က . .",
      "နှစ်ယောက်သွားလမ်းကလေးကို",
      "မြင်ကြည့်ပေါ့",
      "ငါသိချင်တယ် . . သိချင်တယ် . . ချယ်ရီ",
      "နင့်လေချွန်သံကို . . မကြိုက်ပေမယ့်",
      "ပြန်ကြားချင်တယ်ချယ်ရီ",
      "အခုတော့ . . နေရာတကာ ငါ့မှာ . .",
      "မိုးအုံ့သလို အုံ့အုံ့ဆိုင်းဆိုင်း",
      "ငါ့ဆံပင်တွေလို ရှည်လျားရှုပ်ထွေးလာတဲ့ငါ့ဘဝကို",
      "နင်မသိဘူး . .",
      "လမ်းဘေးအုတ်ခုံပေါ်က ဂစ်တာသံမှာ",
      "ငါကျကွဲခဲ့ရတဲ့အိပ်မက်ကို",
      "နင် နားမလည်ဘူး",
      "အခုတော့ . . ဆေးလိပ်မီးသေသလို",
      "ခဏခဏ ငါသေရတယ်",
      "အခု ဒီစာကိုဖတ်နေရင်း . . .",
      "ဟိုတုန်းကအတိုင်းပေါ့",
      "သေးငယ်ကျုံ့ဝင်သွားအောင် ငါ့ကို",
      "ရယ်မောလိုက်ပါ ချယ်ရီ . . . ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 91
  },
  {
    "title": "မျက်ရည်ပြေစာ",
    "author": "မိုဃ်းဇက်သော်",
    "language": "Burmese",
    "poem_lines": [
      "ရင်ထဲမှာ မမေ့နိုင်ခြင်း ရိုးပြတ်တစ်ခု",
      "အနည်ထိုင်နေတယ်",
      "သစ္စာတရားလို့ ပြောကြတာပဲ",
      "ကျွန်တော့်ညီမလေးအပြုံးက",
      "ငန်ကျိကျိနဲ့",
      "မျက်လုံးဖွင့်လိုက်တော့လည်း သူပဲ",
      "မျက်လုံး မှိတ်ထားတော့လည်း သူပဲ",
      "ဖြတ်မရဘူး",
      "ဆေးစွဲသလို စွဲတယ်",
      "လူရိုးလူကောင်းပေမယ့်",
      "တကယ်တမ်း ဝေးရတဲ့အခါ",
      "နှုတ်ခမ်းကို ပြတ်လုမတတ် ကိုက်ထားမိပါတယ်",
      "ဆောင်းသဇင်အောင်ရေ . .",
      "ဟိုးမှာ ဆည်းဆာဆွေးရိလို့",
      "နေတောင် ဝင်တော့မယ်",
      "ငါ့ကို ချက်ချင်း မလွမ်းစေချင်ရင်",
      "ခြေသံဖွဖွနဲ့သာ ပြန်သွားပါ",
      "ငါ့ပိုင်နက် အသဲကွဲမြို့တော်ထဲ",
      "မိုးတွေ သည်းလာတဲ့အခါ",
      "အရင်က နှစ်ယောက်ပိုင် ထီးတစ်ချောင်းကို",
      "မင်းဘဝလုံအောင်ပဲ ဆောင်းသွားပါ",
      "စီးမရတော့တဲ့ ဖိနပ်စုတ်တစ်ဖက်လို",
      "မိုးထဲရေထဲ လွှင့်ပစ်ခဲ့ပါကွယ်",
      "မျက်ရည်တစ်စက်စက်နဲ့ ချော့မြူမီးခတ်ပြီး",
      "ငါ့တစ်ဘဝတစ်ခုလုံး ရှို့လိုက်တော့မယ်"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 92
  },
  {
    "title": "မင်းရှေ့ဆို ငါ့သေနတ်က ဘာလို့ အမြဲ ဂျမ်းဖြစ်တာလဲ",
    "author": "အောင်ခွန်းဆက်",
    "language": "Burmese",
    "poem_lines": [
      "ရှင် သိပ်ရူးတာပဲ",
      "ခပ်တုံးတုံးဓါးနဲ့ဆိုတော့ ဘယ်အရာမှ မပြတ်မစဲ",
      "လတ်လတ်ဆက်ဆက် အနာကလွဲရင်",
      "ဇော် . .",
      "ကောင်းဘွိုင်က မြင်းကိုချစ်သလို နင့်ကိုငါ ချစ်တယ်ပြောတိုင်း",
      "ခါခါချ",
      "အလင်းဆိုလည်း တစ်ခါတလေ မျက်စိကျိန်းတတ်တာပဲ",
      "ဘဝက ခြွင်းချက်နဲ့ အဲဒီလို ကောင်းတယ်",
      "ဒါနဲ့များ ခြွင်းချက်မရှိ မချစ်ဘူးဆိုတာ",
      "ငါ မရယ်နိုင်လည်း ဟာသပဲ အစစ်",
      "ကောင်းဘွိုင်က အချိန်းအချက်နဲ့ စိန်ခေါ်မှုနဲ့",
      "တစ်ယောက်နဲ့တစ်ယောက် မျက်နှာချင်းမဆိုင်ဘဲ",
      "လုပ်ကြံလို့ မရဘူး",
      "ဇော် . .",
      "ရှင် ရူးနေသလားပဲ",
      "ထပ်ထပ်ပြော",
      "ကြာပွတ်ဟာ နှုတ်ခမ်းကိုကိုက်ပြီး လေထဲမှာ တရွှီရွှီ",
      "သံသရာက ရေမရောဘဲသောက်ဖို့ လိုသလို",
      "ငါတို့ကြား ပြင်းရှ",
      "မင်းမှားနေတာ မင်းမှားနေတာ မင်းမှားနေတာ",
      "ဇော် . . သိလား",
      "မမှီတဲ့ကားနောက်ကို ဘယ်သူမှ တမင်မလိုက်ဘူး",
      "တစ်နေ့ထက်တစ်နေ့ မဖြစ်နိုင်ဘူးစကားကို",
      "အကြောင်းအမျိုးမျိုးနဲ့ ပြောဖို့ထက်",
      "ကောင်းဘွိုင်ဟာ တစ်ခြားအဓိပ္ပါယ်နဲ့ လွဲချော်",
      "ကောင်းဘွိုင်ဟာ သူသေနတ်ပစ်တတ်ကြောင်း သူ့ဘာသာမေ့",
      "ဘောင်းဘွိုင်ဟာ မသောက်ဘဲနဲ့ မူးမူးနေတတ်တဲ့ အစွဲအလမ်း",
      "ကောင်းဘွိုင်ဟာ မဖြစ်စဖူး လိမ့်ကျပေါ့ မြင်းမလေး",
      "ဇော် . .",
      "မိန်းမတစ်ယောက်နားက အုတ်နံရံထက် ထူထူလာမှတော့",
      "ဖန်သားပြင်တစ်ဖက်တစ်ချက်က ရိုမီယိုနဲ့ ဂျူးလီယက်ဆိုလည်း",
      "တစ်မျှော်တခေါ်ဟာ ရှိရင်းစွဲကနေ ခေါ်မကြားအော်မကြား",
      "ငါတို့ကျ ကမ္ဘာမကြေကို သံသရာတစ်ဖက်ဆီက",
      "အလုအယက်ဆိုလို့ . .",
      "ပန်းခရမ်းပြာမဟုတ်လည်း ဝေးခဲ့ပုံက လွှတ်လှပေါ့",
      "ဇော် ..",
      "သတိရခြင်းဆိုတာ လိပ်စာမပြည့်စုံတဲ့ စာတစ်စောင်ပဲ",
      "အလွမ်းက မူလကိုပဲ ပြန်လာတယ်",
      "စားပွဲတစ်ခုတည်း ခုံတစ်ခုတည်း တစ်နေရာတည်း",
      "ဘောပင်တစ်ချောင်းတည်း အတူတူလက်မှတ်ထိုးခဲ့တယ်ဆိုလည်း",
      "စာချုပ်ဟာ . . (ဘယ်တော့မှ မချစ်ကြေးပဲ)",
      "မဟုတ်လား ဇော် . .",
      "သူ့ဘာသာကြွေတဲ့ သစ်ရွက်ကို ငါတို့က",
      "အကြောင်းပြချက်မျိုးစုံနဲ့ လွမ်းတယ်",
      "ဒါနဲ့များ နင့်ကျတော့ သစ်ရွက်ကို",
      "ဘာဖြစ်လို့ ရည်ရွယ်ချက်ရှိရှိ နင်းရသလဲ",
      "ကောင်းဘွိုင်ဟာ အခုတော့ နင်ပြောတာထက်",
      "ကလေကချေဆန်",
      "နင်ထင်ထားတာထက် နင့်ကို ပိုချစ်မိပါပေါ့ ဇော်",
      "နင်ဟာ သက်ရှိထင်ရှား အယောင်ဆောင်လား",
      "နင်ရှိနေသေးလား . . နင်မရှိခဲ့တာလား",
      "ကောင်းဘွိုင်ဟာ အချိန်းအချက်နဲ့ စိန်ခေါ်မှုနဲ့",
      "မျက်နှာချင်းမဆိုင်ဘဲ ပထမဆုံလုပ်ကြံ",
      "ခံခဲ့ရပုံများ အကုန်လုံး စုပ်ယူခံလိုက်ရတဲ့",
      "နှင်းတွေနဲ့ ရင်ကွဲပက်လက် ဒီဇင်ဘာ . .",
      "ပြီးတော့ အိရူပါချမ်းမြေ့ဇော် . . ..",
      "အမြဲတမ်း ဂျမ်းဖြစ်နေတဲ့ သေနတ်တစ်လက်က",
      "ငါ့နားထင်ပေါ်ကျ . . ပျော်ပျော်ရွှင်ရွှင် ထပွင့်တယ်",
      "မနက်ဖြန်ကျရင် မနက်ဖြန်ကျရင် မနက်ဖြန်ကျရင်",
      "ဘယ်တော့မှ ပြန်မလာတဲ့ကဗျာတစ်ပုဒ်နဲ့",
      "အလွမ်းတောင် ဘိုဆန်ခဲ့တာပဲ မဟုတ်လား .. ဇော် . .",
      "ငါ့မြင်းမလေး . . ဂွတ်ဘိုင် ..။ .. ။"
    ],
    "notes": null,
    "release_date": null,
    "poem_type": null,
    "book_name": "ချစ်သူတွေရဲ့ကဗျာ, ကလောင်စုံ",
    "poem_start_at_page": 93
  }
]